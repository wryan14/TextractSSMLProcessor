>XL.
<em>Poeta Germanus a Camdeno relatus, apud Alfort.</em> tom.
II, Annal. Hist. Eccl. Anglo-Sax. ad annum 800,
num. 8.
</p><p>Quid non Alcuino facunda Lutetia debes? Instaurare bonas ibi qui feliciter artes, Barbariemque procul solus depellere coepit.
</p><p>XLI.
<em>Franciscus Petrarcha libr.</em> V <em>Epist.</em> Senil. Epist. 2.<nobr><sub></sub></nobr> 
</p><p>De Carolo autem, qui Magni cognomen apud Gallos
meruit, Albinus praeceptor ejus in ipsius historia,
cum aliquot annis ante obitum crebris illum febribus
corripi solitum dixisset, addidit: Et tunc quidem, inquit,
plura suo arbitratu quam medicorum consilio
faciebat, quos pene exosos habuit. Hoc totidem verbis
narratur ab Eginhardo in Vita Caroli Magni apud
Bouquet, tom. V Script. Rer. Gallic., num. 22,
pag. 98.
</p><p>XLII.
<em>Donatus Acciajolus in Vita Caroli Magni apud Quercetanum
h.</em> l.
</p><p>Praeceptorem (Carolus) habuit Albinum, cui postea
Alcuino cognomen fuit, eruditissimum summumque
philosophum; a quo non solum studium sapientiae,
sed etiam praecepta oratoria artemque disserendi accepit:
cujus opera tunc primum Parrhisiense gymnasium
a Carolo institutum tradunt.
</p><p><nobr><sub></sub></nobr> XLIII.
<em>Joannes Trithemius abbas Spanheimensis libr.</em> De
scriptoribus Eccles.
</p><p>Alcuinus sive Albinus, monachus et diaconus, abbas
monasterii sancti Martini Turonensis, natione
Anglicus, sancti Bedae presbyteri quondam auditor,
vir in divinis Scripturis eruditissimus, et in saecularium
litterarum peritia nulli suo tempore secundus,
carmine excellens et prosa: de Britannia ab imperatore
Carolo Magno evocatus in tanta familiaritate apud
eum habitus est, ut imperatoris magister deliciosus
fuerit appellatus: cujus magisterio ipse imperator
omnibus liberalium artium disciplinis initiari satagebat.
Scripsit multa praeclara volumina, de quibus
feruntur: De Sancta Trinitate et fide, lib. 3. <em>Domino
glorioso Carolo imperatori.</em> Ad Quaestiones Fredigisi
lib. 1. <em>Desiderantissimo filio.</em> Ad Eulaliam De ratione
animae lib. 1. <em>Charissimae in Christi charitate.</em> Ad Guidonem
<nobr><sub></sub></nobr> comitem De virtutibus lib. 1. <em>Dilectissimo filio
Guidoni.</em> Sententiarum librum unum. In Cantica
Canticorum lib. 1. In Evangelium Joannis lib. 7. In
Genesin lib. 1. In Ecclesiasten lib. 1. In Epistolas
Pauli lib. 14. In Apocalypsin Joannis lib. 1. De
adoptione filiorum Dei lib. 1. <em>Venerabili et in Christi.</em>
De Ecclesiasticis dogmatibus lib. 1. <em>Credimus unum
Deum.</em> Speculum parvulorum lib. 1. <em>In Scriptura
divina.</em> De nominum Dei proprietate lib. 1. Vita sancti
Vedasti, lib. 1. Epistolarum ad diversos lib. 1. Ad
discipulos Dialogus, lib. 1. Enchiridion in quibusdam
psalmis, lib. 1. De artibus liberalibus lib. 1. Alia
quoque multa scripsisse dicitur, quae tamen ad notitiam
meam non venerunt. Claruit sub imperio Caroli
Magni anno Domini 770.
</p><p><em>Idem Trithemius lib.</em> II <em>De viris illustribus Ordinis
sancti Benedicti cap.</em> 26 eadem pene habet, haec tamen
addit:
</p><p>Post cujus (Bedae) decessum cum tribus sociis monachis
<nobr><sub></sub></nobr> venit in Galliam, et aliquandiu in monasterio
Fuldensi moratus, plures ex monachis clarissimos
enutrivit discipulos; inter quos habuit praecipuos
Haymonem postea episcopum, Isuardum monachum,
et Rhabanum Maurum tunc puerum, qui in virum
magnum postea excrevit. Tandem provisione Caroli
abbas sancti Martini Turonensis effectus, doctrina
et sanctitate clarus effulsit. <em>Post haec opuscula quaedam
praecedenti catalogo adjungit, nempe:</em> Quaestiones
Genesis lib. 1. In Epistolam Pauli ad Hebraeos lib.
1. De benedictionibus patriarcharum lib. 1. De Grammatica,
de Logica, de Orthographia, de Musica, de
Astronomia, de arte Poetica, de Sparsione litterarum,
de Metris, de Arithmetica et Geometria, de Rhetorica.
Epistolarum, quae raro simul inveniuntur lib. 1. Prognosticon
de futuro saeculo.
</p><p>XLIV.
<em>Auctor Chronici Chronicorum.</em>
</p><p><nobr><sub></sub></nobr> Alcuinus . . . vir graeca Latinaque lingua egregie
doctus, nec non theologorum, philosophorumque sui
temporis princeps, his temporibus eas ob res apud
Carolum Magnum maximo in pretio habitus est, cum
eum in dialectica, rhetorica et astronomia eruditum
fecit. . . . Hic cum eruditus theologus haberetur,
Libros de Trinitate, cum Quaestionibus, Speculum parvulorum,
De ecclesiastico dogmate, De ratione animae
et plures alios libros, ad Christianam religionem pertinentes,
edidit.
</p><p>XLV.
<em>Polydorus Vergilius libr.</em> V, <em>Hist.</em> Anglicae pag. 106,
Edit. Basileensis, an. 1570.
</p><p>Carolus Magnus Albinum seu Alchuinum ab Offa
Merciorum rege in Galliam missum conciliandae amicitiae
causa, cum videret in homine plurimas esse
litteras, quamobrem merito ei honor esset habendus,
ex legato hospitem fecit suum, ex hospite praeceptorem;
<nobr><sub></sub></nobr> vetus Atheniensium, credo, imitatus exemplum,
qui Gorgiam a Leontinis publice ad se missum legationis
munere defunctum, Athenis detinuerunt, ejus
capti eloquentia. Alchuinus itaque homo Anglus, in
Gallia deinde moratus, Lutetiae Parisiorum bonas
litteras profiteri coepit, eoque auctore non multo post
ipse Carolus in ea urbe primus gymnasium collocavit,
et in Italia Ticini, quae nunc Papia nuncupatur, alterum,
etc.
</p><p>XLVI.
<em>Albertus Cranzius libr.</em> I <em>Metropoleos, cap.</em> 6.
</p><p>Alcuinus apud regem Carolum vir primarius cujus
consilio, praesertim in sacris rebus omnia gerebat:
hic regi primum suggessit de Ludgero.
</p><p>XLVII.
<em>Sixtus Senensis Bibl.</em> sanctae lib. III, <em>pag.</em> 362.
</p><p>Albinus Flaccus, cognomento Alcuinus, monachus,
diaconus, et abbas monasterii sancti Martini Turonensis,
<nobr><sub></sub></nobr> natione Anglicus, Bedae presbyteri auditor,
vir in omni scientiarum genere suo tempore celebratissimus
et Caroli Magni Augusti praeceptor, scripsit
in sacras litteras infrascripta volumina.
</p><p>Ad Sigulfum presbyterum interpolatae expositionis
ex Patrum sententiis in Genesin brevem commentariolum
per interrogationem et responsionem simplici
et historica narratione dispositum: cujus initium est:
<em>Dilectissimo in Christo fratri Sigulpho.</em> In quindecim
cantica Graduum, hoc est, a psalmo 119 usque ad
133 moralium annotationum brevem commentarium,
qui incipit: <em>Gradus sunt.</em> In septem psalmos poenitentiae
juxta sensum moralem succinctas, argutas ac
mire significantes annotationes, quarum initium: <em>Titulus
psalmi.</em> In Ecclesiasten ad Oniam et Candidum
librum unum. In Canticum Cant. librum unum. In
Joannis Evangelium succinctae lucidaeque brevitatis
commentariorum libros septem. In omnes Pauli
Epistolas libros quatuordecim. In Apocalypsin librum
<nobr><sub></sub></nobr> unum.
</p><p>Collegit etiam et in ordinem redegit jussu Caroli
Magni praestantissimorum Ecclesiae doctorum homilias
in Evangelia, quae per anni ambitum publice in
templis leguntur. Sunt autem hae numero 209, scilicet:
Augustini 48, Hieronymi 6, Ambrosii 10, Hilarii
1, Fulgentii 2, Origenis 4, Maximi 17, Chrysostomi
11, Severiani 1, Leonis 21, Gregorii 39, Bedae
48, Isidori 1.
</p><p>In his autem, quae sub Hilarii, Ambrosii, Hieronymi
et interdum Bedae titulo inscribuntur, homiliae non
sunt, sed centones explanationum ex horum auctorum
commentariis dissuti, et in hoc volumine inter eas
quae veteres sunt homiliae, annumerati. Claruit sub
Carolo Magno Aug. anno Domini 770.
</p><p>XLVIII.
<em>Joannes Lelandus De scriptoribus Britannicis.</em>
</p><p>Quo tempore . . . Eboraci elegantissimam, in gratiam
posteritatis, bibliothecam (Ecbertus) homo promovendis
<nobr><sub></sub></nobr> studiis plane natus instituit. Utque tantis
suus custos pervigil thesauris non deesset, Flaccum
Albinum alumnum suum eloquentia, eruditione, judicio
denique valentem operi praefecit novo. <em>Idem
cap.</em> 87, pag. 119, Albinum vocat inter doctos sua
aetate doctissimum. <em>Idem cap.</em> 88, pag. 121 . . . Offa
Merciorum princeps potentissimus una cum caeteris
Angliae regulis habebat justissimas causas mittendi
oratores ad Carolum Magnum. Quaerenti autem quos
potissimum mitteret, Albinus occurrit inter alios,
quem tam necessariae juxta ac utili legationi praeficeret.
Hic itaque una cum aliis et doctissimis et prudentissimis
viris in Galliam transfretavit, Caroloque
Magno principum Anglicorum causas magna dexteritate,
majori facundia, maxima vero prudentia aperuit:
usque adeo ut Carolus delectatus, supra quam cuique
credibile est, hominis eloquentia et sapientia, tum
etiam morum suavitate illum in Gallia, forsan etiam
annuente Offa rege, propositis honestissimis conditionibus
<nobr><sub></sub></nobr> retinuerit. Erat ipse Carolus optimo ingenio,
et non a litteris abhorrenti. Quare cum Albino egit
quibus modis Francos suos eruditis artibus excoleret.
Non hic defuit sanum Albini consilium, qui ipsum
principio Carolum insigni quadam diligentia, editis ad
hoc aliquot qui adhuc exstant libellis instruxit: deinde
publicis praelectionibus nobilitatem Francicam Lutetiam
Parisiorum illexit; postremum et plebem ipsam,
ut quisque erat praeclaro ingenio, ad optima studia
incitavit. Unde brevi scholasticorum numerus magnus
Lutetiam confluxit. Atque haec fuit Academiae
Parisiorum origo, quam nostro Albino debent. Quod
si nunc quem juvat, quid amplius in Gallia fecerit,
scire, perlegat librum ejus Epistolarum, et abunde
<nobr><sub></sub></nobr> doctus erit. Nos interea indicabimus quos libros
ediderit teste Donato Gallo, minime mendace historiographo.
</p><p>De Trinitate lib. 3. <em>Domino Glorioso Carolo.</em> In
Genesin lib. 1. <em>Quomodo convenit.</em> In Cantica Canticorum
lib. 1. In Ecclesiasten lib. 1. In Evangelium
Joannis lib. 7. In Epistolam ad Hebraeos lib. 1. Dialogorum
ad discipulos lib. 1. De ratione animae ad
Eulaliam. <em>Charissimae.</em> Sententiarum libr. 1. <em>Moses
per revelationem.</em> Vitam sancti Vedasti Atrebatensis.
Carminum ad diversos lib. 1. Inter quae exstat unum
de septem scientiis, quibus et hos addit <em>Trithemius,
Vide supra num.</em> 43.
</p><p>Nos praeterea vidimus: De adoratione imaginum.
De Genealogia Christi. De Astronomia. De Dialectica.
De Rhetorica; nisi quis putet hos libellos inter dialogos
numerandos. De Orthographia. De auriculari
Confessione libellum, qui in Librum ejus Epistolarum
irrepsit. Orationum, quas Missales vocant libr.
<nobr><sub></sub></nobr> 1. De Sacrario Dei
<br>@ <nobr><sub></sub></nobr> Forte: <em>De divinis officiis.:</em> qui liber tamen falso ascribitur
Albino. Vitam divi Martini. Homiliarum libr.
1. Dogmata Albini ad Carolum imp. Orationem Dominicam,
Symbolum apostolorum, Canticum Ambrosii
carmine. De octo partibus orationis, per dialogum,
interlocutoribus Francone et Saxone. Hactenus
de libris ab eo editis.
</p><p><em>Idem Lelandus l.</em> cit. cap. 100, in Candido, pag.
133, ita scribit:
</p><p>Hujus (Higebaldi episcopi) cura tandem factum
est ut Candidus in Galliam commigrans se ad Flaccum
Albinum, tanquam ad torrentem litterarum eo
saeculo profluentissimum conferret. . . . . Hoc luculente
mihi constat, quod Albinus Commentarios
quosdam Candido presbytero et Nathanaeli, alias
Naitano diacono dedicaverit. Atque adeo credibile est
Nathanaelem Lindisfarnensem fuisse familiarem quidem
aliquando Albino, et consuetudine conjunctissimum
Candido. De libris fructu utriusque scriptis
frigida et jejuna est, quae restat, cognitio. Pessime
<nobr><sub></sub></nobr> sit Danis piratis, Lindisfarnensis bibliothecae depopulatoribus.
</p><p>XLIX.
<em>Joannes Balaeus Anglus Scriptorum Britan.</em> centuria
II.
</p><p>Flaccus Albinus, qui et Alcuinus diaconus cognominabatur,
a nonnullis scriptoribus Eboracensis putatur,
ab aliis vero Londino non procul oriundus
fertur. Hic Bedae primum, Egberti archiepiscopi
postea obsequentissimus olim discipulus, theologorum
suae aetatis, imo omnium Anglorum post Bedam
et Aldhelmum longe eruditissimus credebatur, ita, ut
esset Caroli Magni praeceptor, et Parisiorum Academiae
institutor primus. Gymnasii Cantabrigiensis
annales habent, quod omnes illic liberales artes publice
post Bedam docuerit, Latine, Graece et Hebraice
peritus. Et quod tandem Eboraci sub Egberto praelegerit,
philosophorum sui temporis antesignanus.
<nobr><sub></sub></nobr> Ab Offa potentissimo Merciorum rege ad Carolum
praedictum pro pacis foedere confirmando, atque aliis
regnorum negotiis missus: perspecta ejus eruditione
pene incredibili fit ex legato hospes, et ex hospite
demum magister deliciosus: non aliter, quam apud
Athenienses fuerit olim Gorgias. Deinceps igitur illum
instructorem prae aliis omnibus Carolus Caesar habebat
in rhetoricis, dialecticis, mathematicis ac theologicis;
qui et simul computandi artem atque siderum
cursus varios sub eo copiose didicit. De quo
Bebelius in quadam praefatione
<br>@ <nobr><sub></sub></nobr> Praefatio haec praefixa est editioni Commentarii
in Ecclesiasten Basileae, 1531. Idem de Alcuino judicium
tulit Adrianus Aerntspergius in epistola ad
<nobr><sub></sub></nobr> Georgium baronem de Graveneck abbatem S. R. I.
principem Campidonensem praefixa libro De Psalmorum
usu, quem is procudi fecit Coloniae 1571 per
Maternum Cholinum in-8o. hoc scribit: «Albinus,
inquit, auctor ubique pius, succinctus, maturus,
gravis, scientia plenus, et ante multos alios
praecipue dignus, qui in manibus hominum habeatur:
<nobr><sub></sub></nobr> nam et stylus ejus simplex est et purus.» Abbas
primum erat Cantuariae in Augustini monasterio,
atque demum Turoniae in divi Martini coenobio, Caroli
Caesaris, cui tunc fuit ab eleemosynis et a sanctis
consiliis, dono. Gymnasium ex Roma circiter annum
salutis 791 Lutetiam Parisiorum transtulit (quod et
illuc Athenis persimili prius cura venerat), et conjectis
primum studii fundamentis per Joannem et Claudium,
mirifice illud lecturis collustrabat publicis.
Hujus viri celeberrimi ad posteros haec manarunt
tam pie quam eloquenter elucubrata opuscula.
</p><p>De Trinitate et Fide, libri 3. <em>Dum dignitas imperialis
a Deo.</em> Ad Quaestiones Fredigisi lib. 1. <em>Placuit
prudentiae vestrae fili.</em> Ad Eulaliam de ratione animae
lib. 1. <em>Sanctae sollicitudini vestrae.</em> De animae utilitate
ad Guidonem lib. 1. <em>Memor petitionis tuae et pro.</em>
Speculum vitae humanae libr. 7. <em>Reverendissimo in
Christo Patri</em>
<br>@ <nobr><sub></sub></nobr> Forte idem, quod recensetur in catal. mss. Angliae
et Hiberniae inter codd. domus sancti Petri num.
1759 sub hoc titulo. <em>Speculum humanae vitae,</em> sive de
<nobr><sub></sub></nobr> vera simplicitate per Flaccum Albinum sive Alcuinum.. De octo partibus, lib. 1. <em>Audivimus
te, doctissime.</em> De Sanctuario divino lib. 1. Argumentum
<nobr><sub></sub></nobr> suae fidei lib. 1. Responsiones ad interrogata
lib. 1. De Incarnatione Christi lib. 1. <em>Denique ad
veram beatitudinem.</em> Ad Guidonem de virtutibus lib.
1. <em>Dilectissimo filio Guidoni.</em> Dialogorum inter se et
Carolum lib. 1. <em>Natura enim ipsa sumus.</em> De virtutibus
ad Carolum lib. 1. <em>Benedictus Deus et Dominus.</em>
Categoriarum ad Carolum lib. 1. <em>Cum omnis
scientia.</em> Sententiae Scripturarum lib. 1. Super Genesin
ad litteram lib. 1. In Cantica Cant. lib. 1. In
Ecclesiasten lib. 1. <em>Dilectissimis in Christo filiis.</em> De
ecclesiasticis dogmatibus lib. 1. <em>Credimus unum
Deum esse.</em> De adoptione filiorum Dei lib. 1. <em>Venerabili
et in Christi char.</em> Quaestiones in Genesim lib.
1. <em>Dilectissimo in Christo Siguulfo.</em> Manifestationem
Trinitatis lib. 1. Enchiridion Psalmorum lib. 1. In
Evangelium Joannis libr. 7. In Epistolas divi Pauli
libr. 14. Ad Caroli-orationem lib. 1. <em>Dominus et magister
noster.</em> Disputationes cum Pippino lib. 1. <em>Quid
est littera, si ad pri.</em> Speculum parvulorum lib. 1. <em>In</em>
<nobr><sub></sub></nobr> Scriptura divina legimus. De proprietate nominum
Dei lib. 1. <em>Domino Deo rectori optimo.</em> In Paulum ad
Hebraeos libr. 1. In Apocalysin Joannis lib. 1. Ad
Anglorum ecclesias lib. 1. Correctiones divinorum,
lib. 1. Officia per ferias, lib. 1. De Rhetorica ad
Carolum lib. 1. <em>Domino glorioso Carolo imp.</em> Chronicorum
suorum lib. 1. <em>Anno Dominicae Incarnat.</em>
449. De septem artibus liberalibus lib. 1. <em>Domino
meo venerabili piiss.</em> De Vita et virtutibus Martini lib.
1. <em>Postquam Dominus noster Jesus.</em> Vita Vedasti
Atrebatensis lib. 1. Acta discipulorum Gregorii lib.
1. De doctrina Basilii lib. 1. Ad Athelhardum Cantuar.
lib. 1. Dialogorum ad discipulos lib. 1. De proprietate
sermonum et rerum lib. 1. Homilias 254
doctorum lib. 1. <em>Desideratissimo in Christi charit.</em> De
fide catholica lib. 1. <em>Quoties occurrit animo.</em> De Antichristo
ad Carolum lib. 1. <em>Inprimis illud praecipue.</em>
Vita Villebrordi carmine lib. 1. Epistolarum ad
diversos lib. 1. Gesta Caroli Magni lib. 1. Sermones
elegantes lib. 1. Ad Gislam et Richtrudam lib. 1.
<nobr><sub></sub></nobr> <em>Charissimis in Christi charitate.</em>
</p><p>De Genealogia Christi lib. 1. Contra venerationem
imaginum lib. 1. De Astronomia lib. 1. De Dialectica
lib. 1. De Orthographia lib. 1 De auriculari
Confessione lib. 1. Precationes Missales lib. 1.
Dogmata quaedam ad Carolum lib. 1. Historiam
Trinitatis lib. 1. Didascalicon lib. 1. De Sapientia
lib. 1. Carminum ad diversos lib. 1. Orationem Dominicam,
Symbolum apostolorum, et Canticum Ambrosii
et Augustini carmine edidit, cum aliis adhuc
multis.
</p><p><nobr><sub></sub></nobr> Claruit anno restaurationis humanae 780 varia componens.
Et tandem in Cormaricensi coenobio, quod
ad Turonense monasterium spectabat, esse desiit in
humanis atque illic sepultus.
</p><p>L.
<em>Barthius Adversar.</em> tom. III, lib. CXLIX, <em>cap.</em> 5.
</p><p>In Albino (Alcuino Flacco) non minor fuit eruditio,
quam quolibet majorum gentium alio aliquo scriptore:
major etiam fervor Christianae mansuetudinis,
humilitatis, sanctitatis, quam in pluribus meliorum
temporum. Sola deficit puritas orationis quam contempsit,
conformans se sensui temporum suorum,
quae aspernantur omnia, quae eloquentiam interpretum
Scripturae excederent. Epistolas sane ejus legens,
legere zelum te et sanctimoniam Hieronymiani
aevi dicas, si absint illae barbarismorum stribiligines.
Nec sic tamen et cum istis contemnenda sunt.
</p><p><nobr><sub></sub></nobr> LI.
<em>Guilielmus Cave Hist.</em> Lit. vol. I, pag. 637.
</p><p>Alcuino quidquid penitioris doctrinae, quidquid
politioris litteraturae isto et sequentibus saeculis Gallia
ostentat, totum acceptum referri debet. Ei Academiae
Parisiensis, Turonensis, Fuldensis, Suessionensis
aliaeque plures originem et incrementa debent;
quibus ille si non praesens praefuit, aut
fundamenta posuit, saltem doctrina praeluxit, exemplo
praeivit, et beneficiis a Carolo impetratis adauxit.
</p><p>LII.
<em>D.</em> Andreas Quercetanus in epistola dedicatoria suae
Operum beati Alcuini editioni praefixa et illustrissimo
D. Guilielmo Vario Franciae cancellario inscripta.
</p><p>Beatum Alcuinum vocat unum e principibus imperialis
aulae comitibus, usu et exercitatione rerum
<nobr><sub></sub></nobr> tractandarum, omnibusque artibus adeo instructum,
ut prudentissimis ejus consiliis rex Carolus semper
uteretur: cujus beatos manes honorifica recordatione
prosequitur Gallia, quod, cum ob singularem
eruditionis ac sapientiae famam apud Carolum Magnum
gratia et auctoritate plurimum valeret, hac sortis
benignitate non ad sui ipsius commoda, sed ad
communem reipublicae utilitatem usus est. <em>Et paulo
inferius:</em> illum praedicat virum sapientia, consilio,
scientiis omnibus aevo suo praestantissimum, sanctitatis
splendore conspicuum, probitate morum nitentem,
facundum, litterarum omnium propagatorem.
</p><p>Baronius anno 770 vocat Alcuinum «praeclarissimum
Doctorem.» Et an. 802, «hujus saeculi facem.»
Harpesfeldius saec. IX, C. 2: «Angliae nostrae et totius
hujus saeculi ornamentum.» Magdeburgenses
Cent. VIII de Alcuino scribunt col. 780: «Ejus magisterio
Francos antiquis Romanis factos aequales.»
Et col. 782: «Non tantum scientia sed et morum
<nobr><sub></sub></nobr> honestate insignem fuisse.» Twinus lib. II Antiq.
Oxon. sect. 113, Alcuinum vocat «divinissimum hominem.»
</p><p>Alia plurima scriptorum recentiorum, maxime
Anglorum, testimonia et elogia sanctimoniae ac eruditionis
beati Alcuini, ac praeclara in sacram ac profanam
rempublicam merita recensenda superessent,
quae tamen, ne nimium prolixi simus, praetermittimus.
Quae enim hactenus exhibuimus, abunde comprobant,
quanti Alcuinus semper et ubique habitus
fuerit.
</p><p>
</p><h3>BEATI FLACCI ALBINI SEU ALCUINI
CAROLI MAGNI MAGISTRI
OPERUM PARS PRIMA.
---EPISTOLAE.</h3> 

<h4>MONITUM FROBENII.</h4>
<p><nobr><sub></sub></nobr> {1} Primus eorum qui plures beati Alcuini epistolas
uno fasce collectas dederunt, fuit Henricus Canisius,
qui omnino sexaginta septem e cod. ms. bibliothecae
Sanct-Gallensis in lucem produxit tom. I Antiq. Lectionum,
n. 61. Illas deinde Basnagius in nova Canisii
editione, tom. II, part. I, recudi fecit. D. Andreas
Quercetanus easdem epistolas, in prioribus
editionibus ut plurimum mutilas, scriptorumque incuria
vitiatas, et multis locis hiantes, emendatiores
dedit, pluresque alias, e vetustissimo codice ms. V.
cl. Pauli Petavii descriptas, addidit, atque parti II
Operum beati Alcuini inseruit, omissis tamen, queis
Canisius suas {2} illustravit, notis eruditis. Posthac
viri celeberrimi, magnique apud eruditos nominis,
Lucas d᾽Acheri, Joan. Mabillonius, Edmundus Martene,
Stephanus Baluzius, Usserius, Bernardus Pezius
alias quoque epistolas beati Alcuini e variarum
bibliothecarum latebris eruerunt, suisque Spicilegiis,
Analectis, Thesaurisque Anecdotorum insertas
<nobr><sub></sub></nobr> sparsim miserunt in publicum. Celeberrimus Mabillonius
inter hos felicior fuit, qui sex omnino et viginti
epistolas nondum editas in cod. ms. bibliothecae
monasterii nostri sancti Emmerami reperit, atque
in suis Analectis a pag. 398-408, rec. edit. exhibuit,
easque felici conjectura ad beatum Alcuinum pertinere
deprehendit; mutilae enim ubique in praefato
codice exstant, ut generalium pro epistolis scribendis
formularum specimina potius quam integrarum
formam praeseferant, omissis nimirum illorum, a
quibus aut ad quos exaratae fuerant, nominibus
aliisque circumstantiis singularibus. Ipse etiam titulus
illis epistolis in codice praefixus lectorem de
illarum auctore incertum reddebat; Is enim talis
est: <em>Incipiunt quaedam epistolae ex quorumdam nobilium
</em>[Apud Mabill., erronee, <em>novorum</em>] doctorum libris
excerptae. Conjectura tamen virum celeberrimum,
dum illas Alcuino tribuit minime, ut mox patebit,
fefellit, licet in iis declarandis nonnunquam a vero
invitus aberraverit, prout suis locis adnotamus.
</p><p><nobr><sub></sub></nobr> Has informes, quales, ut diximus, in codice nostro
scriptae exstant, epistolas Mabillonianas pene omnes
faventibus Musis integras deteximus in duobus vetustis
optimae notae ac ferme coaevis codicibus mss.
e bibliotheca illustrissimi capituli cathedralis Salisburgensis
nobiscum liberalissime communicatis.
Pars earum maxima Aquilae seu Arnoni primum
episcopo, postea primo archiepiscopo Salisburgensi
a beato Alcuino inscripta est. In illis circumstantiae
singulares, quae in generalibus formulis, in quas in
cod. sancti Emmerami redactae fuerant, omissae sunt,
exprimuntur, ut plane nunc epistolae illae pro novis
haberi possint.
</p><p>Praeter has vero epistolas Mabillonianas aliae quaedam
ex iisdem codd. Salisb. a nobis exhibentur nemini
antea visae aut memoratae, quod suis locis monebimus.
</p><p>Etsi vero in hac nostra collectione sat magnus
<nobr><sub></sub></nobr> epistolarum beati Alcuini numerus compareat, plures
alias tamen, quas idem ad varias et maximae quoque
dignitatis personas exaravit, adhuc desiderari novimus,
et in quibusdam fortassis bibliothecarum forulis
etiamnum latentes, ni, quod magis dolendum
foret, omnino perierint, manum industriam exspectare
non dubitamus. Certe ad solum beatum benedictum
abbatem Ananiensem, amicitia sibi conjunctissimum,
noster tot epistolas scripsit, ut inde
integer libellus confici potuisset, prout testatur Ardo
Smaragdus in Vita sancti Benedicti Anian., tom. V
Act. Mabill., pag. 205, n. 36. Neque tamen vel una
ex eis superesse videtur.
</p><p>Ipse quoque beatus Alcuinus in suis quae exstant
epistolis aliarum multarum ad Carolum Magnum, ad
Arnonem, ad Paulinum Aquileiensem, ad reges et
episcopos Angliae, ad primates Germaniae, Galliae,
Italiae, etc., scriptarum meminit, quae nunc nullibi
comparent.
</p><p><nobr><sub></sub></nobr> Lelandus, de Scriptoribus Britannicis, cap. 100,
pag. 123, meminit epistolae Alcuini ad Higebaldum
Lindisfarnensem episcopum, indeque verba citat,
quibus tacito quodam studio Candidum repetit discipulum.
Usserius vidit epistolam ad Josephum,
aliam ab illa quam infra sub n. 131 (nunc 173) exhibemus.
Reynerus apud Alfordum Annal. Anglo-Saxon.
ad annum 804, n. 20, pag. 14, recenset epistolam
centesimam quinquagesimam ad Eadbaldum
Gerwicensem abbatem, ex qua haec solum verba
refert: «Non ignotum esse tuae dilectioni, venerande
frater, credo, quod olim sancti Patres antecessores
tui mihi, licet indigno, familaritatis vestrae gratiam
perdonaverunt, et in albo beatitudinis vestrae meae
parvitatis nomen conscribi jusserunt, ita, ut unus
essem ex vobis, ubicunque Deo volente essem.»
</p><p>Scriptor anonymus Vitae sancti Liudgeri testatur
quod Carolus Magnus hunc sanctum virum litteris
Alcuini, cujus idem in Britannia discipulus fuerat,
ad se venire mandaverit. Mabill. Act. Ss., saec.
<nobr><sub></sub></nobr> IV, pag. 40.
</p><p>Celeberrimus Stephanus Baluzius tom. I Capitul.,
pag. 1442, narrat quod post absolutam Capitularium
editionem in bibliothecam Colbertinam delata fuerit
vetustissima epistolarum Alcuini collectio, unde is
epistolam ad Candidum et Nathanaelem descripsit,
et loco citato edidit. Quaenam aliae ibidem epistolae
contineantur nec ipse Baluzius, nec alius quisquam
eruditorum prodidit, atque ideo ignoratur sintne
eaedem cum editis a Quercetano aliisve, an diversae.
Idem dicendum de quibusdam epistolis, quarum
in Catal. mss. Angliae et Hiberniae, Oxonii anno 1697
in fol. edito, fit mentio. Ibi enim legitur, haberi
in cod. ms. Thomae Gale, n. 5996, <em>epistolas Alcuini
editis plures et meliores;</em> in cod. ms. ecclesiae Salisburiensis,
n. 931, <em>Alcuini epistolas et versus ad Carolum;</em>
in cod. ms. Symonds d᾽E-vves baronetti, n.
10025, <em>Alcuini Caroli Magni magistri epistolas XCI</em>
<nobr><sub></sub></nobr> <em>cum adnotationibus.</em> In eodem Catalogo, pag. 237 et
262, recensentur <em>Joannis Lelandi et Ricardi Jamesii
collectanea ex epistolis Albini seu Alcuini.</em> In veteri
quoque Catalogo inclyti monasterii S. Petri Salisburgi
notantur Alcuini septem epistolae ad Arnonem
illius sedis episcopum, quae nunc inquirentium oculos
fugiunt.
</p><p>{3} Ex his codicibus, Angliae praeprimis, beati Alcuini
epistolas plurimum augeri, editasque admodum
illustrari potuisse, si copia illorum mihi facta fuisset,
nemo est qui non censeat. Sed jam taedet eruditorum
quorumdam subsidia, jam variis modis sollicitata,
diutius et id quoque frustranee fortassis,
exspectare. Damus ergo hoc loco epistolas omnes
quarum nobis copia fuit, reliquas publico litterato
non invideant diutius, sub quarum custodia delitescunt.
</p><p>Priores, quos memoravimus, editores nullum
epistolarum ordinem servarunt, praeter illum quem
<nobr><sub></sub></nobr> forte invenerunt in codd. mss. aut quo ad eorum
manus pervenerunt. Nobis animus erat, quod in nostro
conspectu novae hujus editionis ante aliquot
annos impresso significavimus, illas juxta personarum,
ad quas scriptae fuerant, dignitatem collocare;
sed a viro reverendissimo, laude eruditionis celeberrimo
et amico integerrimo D. Anselmo Desing abbate
<nobr><sub></sub></nobr> Ensdorfensi in superiori Palatinatu, moniti,
consilium mutavimus; nullam enim, aiebat ille, talis
ordo attentionem meretur apud eruditos; gratior
futurus est ordo chronologicus, qui magis illustrat
et afficit. Hoc igitur consilium secuti epistolas hasce,
ab aliis collectim sparsimque editas, seu e codd. mss.
descriptas commiscuimus, atque secundum annorum
seriem, ubi ea vel certis vel verosimilibus indiciis
deprehendi potuit, disposuimus; illis vero, in quibus
tempus quo scriptae sunt, nullo indicio proditur,
ultimum assignavimus locum.
</p><p>Quanti pretii ejusmodi litterarum monumenta,
praesertim si a viro gravi, circumspecto, rerumque
sui temporis maxime perito scripta fuerint, habenda
sint, nemo eruditorum ignorat. Horum porro commodo
servituri, notas, quibus obscura illustrentur,
ubique, siquidem succurrebant, addidimus; reliquas
vero aliunde, a Canisio, Mabillonio, Basnagio aliisque
mutuavimus, illorumque conjecturas, nonnunquam
<nobr><sub></sub></nobr> a vero abludentes, e melioribus, quibus illi
carebant, epistolis correximus, servata, quae tantos
viros decet, reverentia et modestia.
</p><p>Ultimo monendus lector eruditus, illa quae uncis
conclusa habentur, nunc primo editis addita fuisse
ex codd. mss. 

</p><h4>MONITUM EDITORIS PATROLOGIAE
IN NOVAM EPISTOLARUM B. ALCUINI RECENSIONEM.</h4>
<p>Novam in hac beati Alcuini editione epistolarum sancti Patris recensionem facturi, paucis
lectorem monitum voluimus. Frobenius, cujus, ut praestantissimam, editionem sequimur,
centum sexaginta duas tantum collegerat epistolas, quarum maximam partem submiserat
prelo, cum ex insperato, sed serius, alias numero septuaginta unam excepit, quas ex
Anglicis codicibus excerptas transmisit D. de Brequigny. Has seorsim, sub titulo: <em>Mantissa
ad superiores epistolas, edidit.</em> Nos, ut editionem novam condentes, epistolas seorsim a
Frobenio recusas prioribus inserimus, unicuique restituendo suum ordinem chronologicum,
vel qualem requirebat materiae cognatio vel personarum identitas. Nunc Monitum
subjiciemus quod Frobenius epistolis sibi serius transmissis praefixit. 
</p><p>
</p><h4>MONITUM. (Louis-Georges-Oudard de Brequigny)</h4>
<p><nobr><sub></sub></nobr> «Epistolae quas hic plane ineditas et hucusque
pene incognitas exhibeo, serius ad manus meas pervenerunt,
quam ut illas suo ordine praecedentibus
inserere potuerim. Istae namque jamjam ultra medietatem
typis emerserant, cum vir doctissimus,
modernus celeberrimae bibliothecae sancti Germani
a Pratis custos D. Lieble faustum mihi nuntium attulit,
epistolas Alcuini omnino LXXI ineditas, ex cod.
ms. saec. IX bibliothecae Harleianae in Anglia descriptas
fuisse a viro doctissimo D. de Brequigny regiae
inscriptionum et humaniorum litterarum Academiae
socio, qui anno 1767 illuc pro hujusmodi cimeliis
litterariis colligendis jussu regis Christianissimi missus
fuerat; virumque hunc praeclarum promptissimum
se exhibere, ad illas pro nova editione Operum
beati Alcuini communicandas. Quantum mihi gaudium
ex hoc nuntio acciderit, illi norint qui in
eruendis e recondita vetustate hujusmodi thesauris
sunt occupati. Noveram quidem diu antea ex Catalogo
mss. Angliae et Hiberniae edito Oxonii anno 1697,
<nobr><sub></sub></nobr> quod inter codices mss. D. Symonds d᾽Ewes baronetti
sub n. 10025 serventur <em>Alcuini,</em> Caroli Magni
magistri, epistolae XCI <em>cum adnotationibus;</em> item epistola
una Caroli Magni, et aliae septem Dungali abbatis.
Quem codicem eumdem existimo ac illum bibliothecae
Harleianae, prout ex relatione cl. D. Brequigny
statim referenda colligi datur. Propterea
eruditos Angliae per amicum, cui cum ipsis commercium
litterarium erat, conveni; eosque, ut pro exornandis
augendisque Operibus beati Alcuini eorum
conterranei praefatas epistolas meis sumptibus describi,
atque ad me deferri facerent, rogatos volui.
<nobr><sub></sub></nobr> Sed conatus mei fuere frustranei, ob pretium pro his
mercibus statutum prorsus immodicum.
</p><p>«Me igitur felicem, quod pretiosae istae vetustatis
reliquiae tandiu absconditae in manus inciderint magis
liberales, et ad elargiendum promptiores; harumque
beneficio eo adhuc tempore ad me delatae fuerint,
quo epistolis jam impressis per modum mantissae
jungi potuerint.
</p><p>Porro qua ratione praefatus doctissimus D. de
Brequigny epistolas hasce fuerit adeptus, quantumque
industriae in illis describendis adhibuerit, ipsemet
litteris ad me missis significat, quas hic majoris
fidei gratia exhibere eruditis haud ingratum
erit.
</p><p>Inter praestantissima bibliothecae Harleianae
cimelia, quae in museo Britannico Londini asservantur,
exstat codex ms. signatus n. 208, membranaceus,
minori forma, quam vocant in-4o,
CXIX foliis constans, nitidissimo charactere in
<nobr><sub></sub></nobr> Gallia, ut videtur, exaratus. Epistolas Alcuini
complectitur codex ille XCI, quarum maxima pars
inedita. Has exscribere operae pretium duxi, cum
de hoc codice altum silentium sit apud omnes,
quos evolvi, bibliographos; nec memoretur ab
Anglis ipsis, seu in Biographia Britannica recentius
edita, seu in bibliotheca Tanneri, anecdotorum
operum et manuscriptorum investigatoris diligentissimi.
</p><p>Ad id incitabat me plurimum, quod nota huic
codici praefixa moneat, doctissimum Usserium has
epistolas cum editis a Chesnio Alcuini epistolis
contulisse anno 1642, et manu sua distinxisse,
<nobr><sub></sub></nobr> quas vulgaverat Chesnius, ab iis quae nondum typis
mandatae fuerant: unde non temere, ut credo,
conjecturam faciebam, Armachanum praesulem de
iis tunc prelo committendis cogitasse.
</p><p>Et certe, nec luce publica, nec tanti viri curis
indigna videbatur haec Alcuini epistolarum collectio;
quod profecto constabit inter omnes qui
eam evolverint. Ex plurimis litteris quas Alcuinus
ad sanctum Benedictum Anianensem scripserat,
nullam ad nos pervenisse existimarunt, et
vehementer doluerunt scriptores Historiae litterariae
Galliarum (tom. IV, pag. 329). Harum una
saltem (duae certe) superest inter eas quas codex
Harleianus exhibet.
</p><p>Alias quoque epistolas praeter Alcuinianas habet
idem codex, quarum septem Dungalo abbati tribuuntur,
breves quidem, sed anecdotae omnes.
Has proxime antecedit epistola majoris momenti
a Carolo Magno scripta ad Michaelem imperatorem.
<nobr><sub></sub></nobr> Hanc appendicis loco epistolis Alcuini subnectere
libuit, quod non ingratum fecisse me arbitror,
omissis Dungali litteris, quas hic indicasse
sufficiat.
</p><p>Non supervacaneum sane duxissem totum codicem
exscripsisse; sed mihi aliis impedito non licuit.
Id tantum in me sumpsi, ut quas Usserius ineditas
docuerat Alcuini epistolas, cum eas nec posterius
editas deprehenderem, curarem transcribi, addita,
quam modo laudavi, Caroli Magni epistola itidem
hactenus inedita.
</p><p>Ipse has omnes cum codice ms. contuli et affirmare
ausim, ad exemplum archetypi accuratissime
expressas, mendis etiam quae incuria veteris scriptoris
in manuscriptum irrepserant, in apographum
ad majorem fidem translatis.
</p><p>Ergo emendatione in locis non paucis, imo et
in pluribus illustratione indigent epistolae illae, sed
huic labori suscipiendo nec ego par sum, nec otium
<nobr><sub></sub></nobr> mihi datur. Satis fuerit, si in Operum omnium
Alcuini collectionem a doctissimo viro cum omni
<nobr><sub></sub></nobr> eruditionis apparatu edendam hanc meam qualemcunque
symbolam contulerim, in magno opere adjutor
debilis et pusillus administer.
</p><p>Ita Londini transcriptum prius fieri curaveram,
ut suo unaquaeque epistola quaternione contineretur.
Verum, dum ex his quaternionibus in spissiores
foliorum fasciculos secunda manu congeruntur
epistolae, nec suus unicuique assignatur quaternio,
ordo in ms. servatus intervertitur amanuensis oscitantia.
Sed quis fuerit ordo ille, satis apparebit ex
numero foliorum ms. codicis, singulis prout exscriptae
sunt epistolis affixo.
</p><p>Haec raptim scribebam Parisiis VI Idus Martii
1769 ad usum reverendissimi et illustrissimi D. D.
Frobenii, abbatis principis S. Emmerami Ratisponensis,
cui salutem plurimam dare liceat et precari
fausta omnia.
</p><p>«DE BREQUIGNY,
<em>Regiae inscript.</em> et hum. litt. Academiae socius.»
</p><p><nobr><sub></sub></nobr> «Ita vir doctissimus simul ac modestissimus, cui pro
detecto hoc thesauro litterario, qui sane magni in
historia tam civili quam ecclesiastica aestimari debet,
grates perpetuas habeant eruditi omnes.
</p><p>Errores veteris scriptoris in textu emendavi quidem,
lectione tamen codicis notata, ut eruditi judicare
possint num nostra correctio sit probanda
vel improbanda.
</p><p>Epistola Caroli Magni ad Michaelem imp., quam
vir clarissimus Alcuinianis appendicis loco subnexuit,
illa est quam idem legatis suis, Amalario episcopo
Trevirensi, et Petro abbati Nonantulano, pro pace
inter utrumque imperium confirmanda missis, ad
praefatum imperatorem una cum instrumento pacis
deferendam tradidit. Illam loco opportuno inter opera
Alcuino supposita dabimus, post ejusdem Amalarii
opusculum De caeremoniis baptismi, falso hactenus
Alcuino ascriptum, una cum Hodoeporico illius, hactenus
quoque desideratum, et epistolis illius ad Petrum
<nobr><sub></sub></nobr> itineris socium, hujusque responsoriis hucusque
pariter ineditis.»
</p><p>
</p><h3>EPISTOLAE. (Alcuinus)</h3>
<p>{4}
<br>@ <nobr><sub></sub></nobr> Haec epistola inter Quercetanas 94, inter Canisianas
53 est. Viro clarissimo Madrisio Utinensi,
Operum sancti Paulini patriarchae Aquileiensis Patrologiae
tomo C, col. 525, scripta videtur statim ab
adventu Aerici ducis Forojulium, hoc est, anno 787.
«Eo enim tempore, ait, Alcuinus Franciam, unde
paulo ante discesserat Henricus (Aericus), incolebat,
qui antequam provinciam ducatus adiit, Alcuinum
invisere potuit, monita forte salutis aeternae ad susceptum
opus sine Dei offensa exantlandum expostulaturus.»
</p><h4>EPISTOLA PRIMA.
AD AERICUM DUCEM.</h4>
<br>@ <nobr><sub></sub></nobr> <em>Aericus</em> ab aliis <em>Henricus,</em> Ericus et <em>Erichus appellatur,
provinciae Forojuliensis dux a Carolo Magno
constitutus est anno 787;</em> de eo plura vide apud
Madrisium loc. cit. in dissert. in Librum Exhortationis
sancti Paulini..
(Anno 787.)
<em>Laudat illum ob studium sacrae lectionis et humilitatem;</em>
optat illi victoriam adversus infideles; pietatis
Christianae praeceptorem proponit sanctum Paulinum
Aquileiensem.<nobr><sub></sub></nobr> 
<p>Venerando viro Aerico duci, Albinus magister salutem.
</p><p>Satis mihi sacrae lectionis intentio et piae humilitatis
conversatio placet in vobis, et in qua meae parvitatis
familiariter mansiunculam visitare non sprevistis.
Unde et gratias agimus vestrae benignitati,
Deumque dilectissime [<em>Al.</em> diligentissime] pro vestra
deprecamur sospitate, quatenus tuae fortitudinis
<nobr><sub></sub></nobr> dexteram contra adversarios sancti sui nominis victricem
ubique faciat et ab omni adversitate diabolicae
fraudis, seu a cunctis inimicorum insidiis, suae
magnae pietatis potentia clementer custodiat: cujus
sanctissimam voluntatem in observatione mandatorum
<nobr><sub></sub></nobr> illius, quantum humanae possibile sit fragilitati,
intentissime efficiens, ut te in prosperis regere et in
adversis protegere dignetur. Plura tibi, vir venerande,
de Christianae pietatis observatione forte scripsissem,
si tibi doctor egregius et pius coelestis vitae
praeceptor Paulinus meus
<br>@ <nobr><sub></sub></nobr> <em>Paulinus meus.</em> Hujus Vitam egregie illustratam
ab eodem viro clarissimo Madrisio vide in Operibus
sancti Paulini ab illo editis. Paulinus vero praestitit
Aerico, quod Alcuinus hic optat, per Librum Exhortationis
qui exstat ibidem., praesto non esset, de
cujus corde emanat fons viventis aquae, in vitam
salientis aeternam <strong>(Joan. IV, 14)</strong>. Illum habeas tibi
salutis aeternae conciliatorem, ne alicubi tuae conversationis
pes impingat: sed recto itinere currens,
divina donante gratia, ad perpetuae portas vitae pervenire
mereatur. Vive et vale feliciter in aeternum.
</p><p>{5}
<br>@ <nobr><sub></sub></nobr> Haec epistola habetur in cod. ms. Salisburgensi
<nobr><sub></sub></nobr> et in Sanct-Emmeramiano, quo Mabillonius usus
est; cur vero illam praeterierit vir celeberrimus,
ignoro. Uncis inclusa dedimus ex cod. Salisb. omissa
in nostro.
</p><h4>EPISTOLA II.
AD ARNONEM.
(Anno 790.)</h4>
<em>Illum praesentem habere desiderat;</em> hortatur ad solertem
curam animarum suo regimini commissarum;
Laidradum salutari cupit; se vero ob regni novitatem
adhuc in patria (Anglia) retineri significat.<nobr><sub></sub></nobr> 
<p>Dilecto Patri Aquilae episcopo Albinus salutem.
</p><p><nobr><sub></sub></nobr> Satis suavi commemoratione vestram recolo, sanctissime
Pater, dilectionem, et familiaritatem, optans,
ut quandoque eveniat mihi tempus amabile, quo collum
charitatis vestrae desideriorum meorum digitulis
amplecter. O si mihi translatio Habacuc esset subito
concessa, quam citatis manibus ruerem in amplexus
paternitatis vestrae, et quam compressis labris [<em>Al.,</em>
labiis] non solum oculos, aures et os, sed etiam manuum
vel pedum singulos digitorum articulos non
semel, sed multoties oscularer. Verum quia meriti
mei non est ita venire ad te, mittam saepius rusticitatis
meae litteras ad te, ut vice verborum meorum
loquantur pro me, et dicant:

</p><p>Semper in aeternum, praesul sanctissime, salve,<nobr><sub></sub></nobr> Atque tui cuncti valeant, rogo, semper amici [<em>Ed.,</em> amice].
</p><p>Obsecro iterum, iterumque admoneo, ut te ipsum
consideres, et quo tendas agnoscas, et quid facias
praevideas, et coram quam terribili Judice rationem
redditurus sis, non solum de te, sed etiam de singulis
animabus quae tuo commissae sunt regimini.
Idcirco non segniter labora, praedica opportune, inopportune
[<em>Al.,</em> importune], id est, volenti et nolenti,
argue, obsecra, increpa, ut merearis audire a Domino
Deo tuo: <em>Euge, serve bone et fidelis, quia in
pauca fuisti fidelis, super multa te constituam, intra
in gaudium domini tui</em> <strong>(Matth. XXV, 21)</strong>. [Saluta,
obsecro, Laedredum
<br>@ <nobr><sub></sub></nobr> <em>Laedredum.</em> Laidradum puto, postea episcopum
Lugdunensem, quocum Alcuinus arctam semper
amicitiam coluit. Is in Norico natus inter domesticos
Arnonis fuerit tunc temporis, quando Alcuinus
prima vice Galliam accessit. consocium et amicum meum.
Sequenti anno certum eum faciam, si ille certus erit
<nobr><sub></sub></nobr> quid velit, vel quid possit. 
<br>@ <nobr><sub></sub></nobr> <em>Novitas regni nostri.</em> In alia quadam epistola,
quam integram necdum detegere potuimus, referente
Malmesb. lib. I De gest. reg. Angl., scripsit
<nobr><sub></sub></nobr> Alcuinus: «<em>Benedictus Deus, qui facit mirabilia solus.</em>
Nuper Athelredus filius Athelwoldi de carcere
processit in solium et de miseria in majestatem;
<em>cujus regni novitate detenti sumus, ne veniremus ad
vos.</em>» Haec novitas contigit anno 790, ut habet Simeon
Dunelmensis et alii Anglorum historici. De
eadem novitate Alcuinum hoc loco intelligendum
esse existimo; et eodem vel sequenti anno datam
fuisse praesentem epistolam, cum Alcuinus nondum
ex Anglia in Galliam rediisset. Novitas regni nostri me
retinet adhuc in isto anno; salus vos retineat in regno
aeterno.] Mementote in orationibus vestris nostri
nominis, obsecro. Memor sit vestri omnipotens
Deus in aeterna misericordia. [Scribite mihi,
<nobr><sub></sub></nobr> obsecro, quomodo habeatis, et quid novi apud vos
accidisset istis diebus. Commendate, vel scribite,
deprecor, nomen meum per monasteria et amicos
vestros.] Pax vobis et salus in saecula perpetua.
</p><p>{6}
<br>@ <nobr><sub></sub></nobr> Hanc epistolam, cujus fragmentum exstat apud
Malmesb., lib. I Reg. Angl. cap. 4, Jacobus Usserius
integram ex duobus antiquissimis codd. bibliothecae
Cottonianae descripsit et edidit in Vet. Hibernicarum
epist. Sylloge, pag. 49.
</p><h4>EPISTOLA III.
AD COLCUM LECTOREM IN SCOTIA
(Anno 790.)</h4>
<em>Varia enarrat quae in itinere suo vel vidit, vel audivit.</em>
<p>Benedicto magistro et
<br>@ <nobr><sub></sub></nobr> {7} <em>Pio Patri Colcu.</em> Hunc Usserius vocat lectorem
in Scotia, forte in monasterio Hiiensi, ait Mabill.
Annal. lib. XXVI, n. 10. Ejus mentionem Alcuinus
alibi facit, nempe in epist. ad Josephum, quae, teste
<nobr><sub></sub></nobr> eodem Usserio, adhuc inedita latet in praedictis codd.
Cottonianis. Ibi: «Sanus est magister vester Colcu
et sani amici tui, qui apud nos sunt.» pio Patri Colcu Alcuine
humilis levita salutem.
</p><p>Audita sanitate et prosperitate paternitatis vestrae,
totus, ut fateor, gavisus sum visceribus. Et quia
curiosum te nostri itineris putavi, vel rerum in
mundo nuper gestarum, per hos rusticitatis meae
<nobr><sub></sub></nobr> apices tuae providentiae innotescere curavi, seu audita,
seu visa.
</p><p>Primo sciat dilectio tua, quod miserante Deo sancta
ejus Ecclesia in partibus Europae pacem habet,
proficit ac crescit. Nam
<br>@ <nobr><sub></sub></nobr> <em>Antiqui Saxones .</em> . . . conversi sunt, dum nempe
anno 785 Widichindus et Albio in villa Attiniaco <em>cum
omnibus fere incolis Saxoniae baptizati sunt, et sic
tota Saxonia subjugata est Francis;</em> ut loquitur annalista
Metensis, et ipse Carolus in epist. ad Offam
regem Merciorum, tom. I Capitul. Baluzii, pag. 194
(Patrologiae tomo XCVIII, col. 907). antiqui Saxones et omnes
Frisonum populi, instante rege Carolo alios praemiis
et alios minis sollicitante, ad fidem Christi conversi
sunt. Sed
<br>@ <nobr><sub></sub></nobr> <em>Anno transacto Sclavos .</em> . . Vionudos, etc. Hoc factum
anno 789 refertur in fragm. Annal. edit. Chesnii,
<nobr><sub></sub></nobr> tom. II Script. Franc., pag. 21, his verbis:
«Anno 789 fuit rex Carolus in Sclavonia et venerunt
ad eum reges Sclavoniorum Dragitus et filius ejus et
alii reges Witsan et Drago cum reliquis reges Vuinidorum . . . . .
et subdidit has nationes in sua ditione.
Qui hic Winidi seu Vionudi, ab aliis Wilcii, Wilzi et
Wulzi appellantur.» Alcuinus igitur hanc epistolam
scripsit, non anno 795, prout Usserio videbatur, sed
anno 790, quo dicere potuit, anno transacto Sclavos
subactos fuisse. anno transacto idem rex cum exercitu
irrupit super Sclavos, quos nos Vionudos dicimus,
eosque subegit suae ditioni. 
<br>@ <nobr><sub></sub></nobr> <em>Graeci tertio anno, etc.</em> Ante scriptam, ut interpretor,
hanc epistolam, hoc est anno 788, qui tertius
est ab anno 790 simul numerato. Legendum ergo videtur:
<em>Tertio abhinc anno.</em> De Graecorum in Italiam
adventu et strage illo anno facto, vide Annales Francorum. Graeci vero tertio anno
cum classe venerunt in Italiam, et a ducibus regis
praefati victi fugerunt ad naves: quatuor millia ex
illis occisi, et mille captivi feruntur. Similiter et
<br>@ <nobr><sub></sub></nobr> <em>Avari .</em> . . in Italiam . . . et super Baugariam. De hac
irruptione vide Annales Loisel. et alios ad annum
788. Avari, quos nos Hunos dicimus, exarserunt in
Italiam, et a Christianis superati [<em>Malmesb.,</em> a ducibus
<nobr><sub></sub></nobr> praefati regis Christianissimi], domum cum opprobrio
reversi sunt: Nec non et super Baugariam
irruerunt, qui et ipsi ab exercitu Christiano superati
et dispersi sunt. Etiam et ejusdem Christianissimi
regis duces et tribuni multam partem Hispaniae
<nobr><sub></sub></nobr> 
<br>@ <nobr><sub></sub></nobr> <em>Tulerunt a Saracenis.</em> Haec fortassis intelligenda
sunt de expeditione maxima anno 788 a Carolo in
Hispaniam suscepta, qua Pampilonam destructam,
Hispanosque et Wascones subjugatos fuisse, narrant
illorum temporum annalistae. tulerunt a Saracenis quasi trecenta millia in longum
per maritima. Sed heu, proh dolor! quod
iidem maledicti Saraceni (qui et Agareni) tota dominantur
Africa et Asia majore maxima ex parte:
de quorum egressione tuae venerandae prudentiae
dudum, ut existimo, scripsi.
</p><p>De caetero, Pater sanctissime, sciat reverentia
tua, quod ego filius tuus, et Joseph vernaculus
tuus, Deo miserante, sani sumus, et tui amici
toti qui apud nos sunt, in prosperitate Deo serviunt.
Sed nescio quid nobis venturum sit. 
<br>@ <nobr><sub></sub></nobr> <em>Aliquid enim dissensionis, etc.</em> Quae fuerit hujus
<nobr><sub></sub></nobr> simultatis causa, discimus, inquit Mabill. Act. SS.
Ben. saec. IV, part. I, pag. 169, ex Chronici Fontanellensis
cap. 15, ubi Carolus Magnus filio suo aequivoco
filiam Offae regis «in conjugium expostulasse,»
dicitur; sed illo non acquiescente, «nisi Berta filia
Caroli Magni ejus filio nuptui traderetur,» Carolum
inde commotum praecepisse, «ut nemo de Britannia
insula ac gente Anglorum mercimonii causa littus
Oceani maris attingeret in Gallia. Sed hoc ne fieret,
admonitione ac supplicatione Gervoldi abbatis inhibitum
esse.» Aliquid
enim dissensionis, diabolico fomento inflammante,
nuper inter regem Carolum et regem Offam
exortum est, ita ut utrinque navigatio interdicta
negotiantibus cesset. Sunt qui dicunt, nos pro pace
<nobr><sub></sub></nobr> esse
<br>@ <nobr><sub></sub></nobr> <em>In illas partes mittendos.</em> Mabillonius l. cit., pag.
187, ait: hanc epistolam in Anglia scriptam fuisse,
unde Alcuinus ad Carolum Magnum erat mittendus.
Aliter tamen postea sensit vir celeberrimus Annal.
lib. XXV, n. 76, et lib. XXVI, n. 10, ubi ait: Alcuinum,
qui tum in Gallia versabatur, pacis conciliandae causa
in Britanniam missum, et re quidem vera eo sub annum
<nobr><sub></sub></nobr> 790 profectum fuisse, etsi interdictum navigationis
supplicatione Gervoldi abbatis sublatum esset.
Quae quidem sententia magis cum contextu epistolae
cohaerere videtur. in illas partes mittendos. Sed obsecro, ut
vestris sacrosanctis orationibus manentes vel euntes
muniamur. Nescio quid peccavi, quia tuae paternitatis
dulcissimas litteras multo tempore non merui
videre; tamen pernecessarias orationes sanctitatis
tuae me quotidie sentire credo.
</p><p>Misi charitati tuae aliquid de oleo, quod vix modo
in Britannia invenitur, ut dispensares per loca necessaria
episcoporum ad utilitatem hominum, vel honorem
Dei [<em>Al.,</em> utilitatem honoris Dei]. Misi quoque
quinquaginta siclos fratribus de eleemosyna Caroli
regis (obsecro ut pro eo oretis) et de mea eleemosyna
quinquaginta siclos: et ad australes fratres Baldhuvinega
triginta siclos de eleemosyna regis, et triginta
de eleemosyna mea, et viginti siclos de eleemosyna
<nobr><sub></sub></nobr> patrisfamiliae Areidae, et viginti de eleemosyna
mea; et per singulos anachoretas tres siclos de puro
argento, ut illi omnes orent pro me, et pro Domino
rege Carolo, ut Deus illum conservet ad tutelam
sanctae suae Ecclesiae, et ad laudem et gloriam sui
nominis. Exaudiat vos omnipotens Deus pro sancta
sua Ecclesia intercedentes, et proficere faciat in
salutis aeternae prosperitate.
<br>@ <nobr><sub></sub></nobr> Edit. Quercet. 76, Canis. 43 <strong>(Froben. 163)</strong>.
</p><h4>EPISTOLA IV.
AD FELICEM EPISCOPUM.
(Ante annum 792.)</h4>
<em>Felicis Urgellitani episcopi, ut videtur, a pietate sibi
laudati, orationibus se commendat.</em> <nobr><sub></sub></nobr> 
<p>Pio Patri
<br>@ <nobr><sub></sub></nobr> <em>Felici episcopo.</em> «Hic est, ni fallor, ait Canisius,
Felix Hildebaldus Coloniensis archiepiscopus, etc.»
Sed dubio caret hunc esse Felicem Urgellitanum
episcopum, cui Alcuinus, antequam illius error de
adoptione vulgaretur, se commendavit scripta hac
epistola, cujus ipse Alcuinus meminit in altera ad
eumdem, ex codice ms. Salisb. a me descripta, et libris
ejus contra Felicem praefixa, ubi ait: «olim
meipsum, celeberrimam tuae sanctitatis famam audiens; . . .
tuis sanctissimis intercessionibus commendare
curavi.» Scripta ergo fuit haec epistola ante
annum 792, quo Felicis error jam undequaque innotuit. Felici episcopo, Alcuinus humilis levita
salutem.
</p><p>Aliquorum fratrum relatione nobis notissimus es
pietate, etsi non facie. Quapropter praesumpsi per
fiduciam charitatis, quae est Christus, volens meipsum
tuis tuorumque fidelium per te sacrosanctis orationibus
commendare: non meis meritis exigentibus, sed
tuis bonis rumoribus instigantibus. Quapropter supplex
obsecro ut me ea charitate Salvatori nostro commendetis,
qua ille omnes suos conjunxit, Charitas
<nobr><sub></sub></nobr> enim neminem spernit. Per eum et propter eum qui
venit in hunc mundum peccatores salvos facere, et
veniet ad judicium justos coronare: ut tunc ego peccator
vel veniam per vestras orationes accipiam, ubi
vos per Dei misericordiam coronam accipiatis.
</p><p>{8} State, fratres, et viriliter pugnate pro eo qui
fortiter pro vobis vincebat. Non quia qui coeperit, sed
<em>qui perseveraverit usque in finem, hic salvus erit</em> <strong>(Matth.
X, 22)</strong>. Et proficiscimini de die in diem, sicut sancti
Dei, qui ibant de virtute in virtutem. Plura scripsissem
vobis, si superfluum non videretur eos admonere
de virtutibus, quos rogare debeo ut intercedant pro
peccatis meis. Sed charitas, quae neminem spernit,
etiam sustinet. Quid plus? Iterum iterumque obsecro
ut me fraterno amore accipiatis in communionem orationum
<nobr><sub></sub></nobr> vestrarum, quatenus Deus charitatis remunerator
vos accipiat in aeternam gloriam regni sui. Valete
et vivete felices in Domino Jesu, fratres charissimi.
</p><p>EPISTOLA V.
AD CUDRADUM PRESBYTERUM.
(Anno 793 vel seq.)
<em>Cudradum presbyterum post sanctorum locorum vastationem
hortatur ad constantiam.</em>
</p><p>Venerando Patri
<br>@ <nobr><sub></sub></nobr> <em>Cudrado presbytero.</em> Ecclesiae nimirum S. Cudberti
Lindisfarnensis, qui in illa vastatione, quam
Alcuinus saepius, praesertim in epistola 8 (nunc 9)
deplorat, et quae anno 793 contigit, furentes paganorum
manus feliciter evasit. Cudrado presbytero Alcuinus
diaconus salutem.
</p><p><nobr><sub></sub></nobr> Valde sanctorum locorum ingemisco [<em>Ms.,</em> ingemesco]
vastationem; sed vestrae fidei laetificor constantia,
Deique omnipotentis collaudans clementiam,
qui tibi inter manus paganorum pepercit, ideo firma
fide in quo cepisti proposito permaneas: confidens
tu in misericordia Dei, ut te suae pietatis [<em>Suppl.</em> clementia
<em>vel simile</em>] . . . conservet, ubicunque fraterno
consilio te habitare velit Deus. Tamen sive in loco
habitationis singularis, sive in fraterna cohorte [<em>Ms.,</em>
fraternas cohortes], solitariam conversationem et secretas
orationes, et jejuniorum propositum diligenter
observa; quia non qui coeperit, sed qui perseveraverit,
etc. <strong>(Matth. X, 22)</strong>. Meque, obsecro, in sanctis
tuis orationibus habeto memorialiter, sicut Buitta
mihi ex tuis verbis fideli relatione promisit: visitantesque
<nobr><sub></sub></nobr> te fratres consolatione sancti Spiritus
diligenter admone, exhortans eos, ut in Dei confidant
protectione, et intercessione sancti Cudberchti
Patris nostri. Non in armorum strepitu, vel in ruitura
lapidum congerie, sed in muro pietatis supernae spem
sibi certae defensionis constituant; et praesentis tribulationis
miseriam ad aeternae felicitatis beatitudinem
transferant: toto se corde convertant ad Dominum,
et si quid in moribus suis emendandum sit, non
segniter corrigant, ut Deo illorum placeat conversio,
sicut Ninivitarum ei placuit poenitentia, et pepercit
civitati per lacrymas confitentium peccata sua. Clemens
est Deus et misericors, et nullum derelinquit in
se sperantem; nam et novissima Job fuerunt meliora
prioribus; sic et vobis credo faciat, si ad ejus clementiam
<nobr><sub></sub></nobr> deprecandam unanimiter conversi fueritis.
<br>@ <nobr><sub></sub></nobr> Edit. Quercet. 98, Canis. 21 <strong>(Froben. 5)</strong>.
</p><h4>EPISTOLA VI.
AD FRATRES EBORACENSIS ECCLESIAE.
(Circa annum 793.)</h4>
<em>Se ab Eboracensibus ab infantia usque ad virilem aetatem
educatum grato animo profitetur.</em> Illorum omnium
orationibus se commendat; et, ut a vitiis sibi
caveant, hortatur.
<p>Dilectissimis et valde venerabilibus in Christi charitate
<br>@ <nobr><sub></sub></nobr> <em>Eboracensis Ecclesiae fratribus.</em> Qui institutum
monachorum Benedictinorum, abs dubio, profitebantur,
inter quos Alcuinus se educatum et enutritum
fuisse hic profitetur. Vid. Mabill. in Elogio Alcuini,
<nobr><sub></sub></nobr> § 3 pag. 164. Epistola data fuisse videtur anno 793,
postquam altera vice ab eorum consortio sublatus,
in Galliam rediit; ante cladem, puto, Lindisfarnensem,
cujus alias in hac vel sequenti epistola meminisset. Eboracensis Ecclesiae fratribus, vestrae filius
pietatis Albinus diaconus salutem.
</p><p>Totum meae devotionis pectus vestrae charitatis
dulcedine impletur, et si quid pleno amoris modio
supperaddi potest, quotidie crescendo accumulatur, ita
<nobr><sub></sub></nobr> ut solius memoriae de vobis suavitas, supervenientes
saecularis angustiae tribulationes longe a secretis mentis
meae cubilibus depellat. Et hoc mihi singulare solatium
in spiritu consolationis sanctae Dominus Christus
perdonare dignatus est. Vos fragiles infantiae
meae annos [<em>Al.</em> animos] materno fovistis affectu, et
lascivum pucritiae tempus pia sustinuistis patientia,
et paternae castigationis disciplinis ad perfectam viri
edocuistis aetatem, et sacrarum eruditione disciplinarum
roborastis. Quid plus dicere habeo, nisi, ut
aeterni Regis pietas, omnia pietatis in me famulum
<nobr><sub></sub></nobr> suum per vos benefacta, perpetua summae beatitudinis
gloria remuneret? Hoc singulis vigiliarum mearum
momentis, hoc quotidiana supplicatione requiro.
In hac prece in conspectu Altissimi, intimas desiderii
mei lacrymas per loca sanctorum martyrum vel
confessorum Christi, quo me iter instabilitatis deducit,
fundere non cesso.
</p><p>Vos semper in corde, et primi inter verba precantia
in ore. Vos, piissimi Patres, seu in communibus
sanctae orationis foris, vel in secretis deprecationum
vestrarum intercessionibus Alcuinum filium vestrum,
per Dei deprecor charitatem, jugiter in corde habete
et in ore. Vos quoque, qui estis aetate filii, sed meritorum
sanctitate Patres, per divinam obtestor clementiam,
nunquam eruditionis vestrae in sanctis orationibus
<nobr><sub></sub></nobr> obliviscimini magistrum. Testis enim cordis
mei mihi est inspector, quia devote vestrum semper
in ecclesiasticis disciplinis et spiritali doctrina desiderabat
profectum. Et si quid minus accepistis, non
meae, credo, culpae deputari potest. Et nunquam istius
voluntatis meae, sive absens, sive praesens, de vestro
profectu, benevolentia cessabit. O omnium dilectissimi
Patres et fratres, memores mei estote: ego
vester ero, sive in vita, sive in morte. Et forte miserebitur
{9} mei Deus, ut cujus infantiam aluistis,
ejus senectutem sepeliatis. Et si alter corpori locus
deputabitur, tamen animae, qualemcunque habitura
erit, per vestras sanctas, Deo donante, intercessiones,
requies vobiscum, credo, donabitur; quia, sicut puer
noster Seneca se vidisse testatur, nostrae fraternitatis
<nobr><sub></sub></nobr> animas in eodem laetitiae loco congregandas esse
credimus: etsi meritorum diversitas alium beatius
laetari faciet, tamen aeternitatis aequalitas cunctos
feliciter vivere efficiet. Et sicut unus sol omnibus lucet,
non tamen propter oculorum distantiam aequaliter
ab omnibus videtur, ita aeterna beatitudo omnibus
in Dei regno justis perdonabitur, licet meritorum sublimitas
alios majore gloria coronet. Ad quam gloriam,
charissimi fratres, tota intentione et voluntatis
operis vosmetipsos dignos pervenire praeparate.
</p><p>Nulla carnalis concupiscentia, nulla saecularis ambitio
beatitudinis iter vobis intercludat, sed per viam
veritatis et sanctitatis, per quam beati Patres, praedecessores
nostri, ad regna pervenerunt coelestia,
<nobr><sub></sub></nobr> superna vos comitante gratia, pari pietatis consensu,
uno voluntatis affectu, quotidianis currite profectibus.
Omnem a vestra sancta conversatione repellite
segnitiem, luxuriam castitate mutate, ebrietatem
quasi inferni foveas fugite, supervacuos vestium
ornatus nolite exquirere. Melius est servis Dei, animam
ecclesiasticis ornare moribus, quam corpus,
laicorum consuetudine, pompatica vestire vanitate.
Et melius est, sacra matris Ecclesiae mundissima
calcare limina, quam lutulentas villanae foeditatis
semitas frequentare. Regularis vitae vos ordinet disciplina,
<nobr><sub></sub></nobr> et ecclesiasticae pietatis moderatio venerabiles
efficiat. Sanctae humilitatis pedibus, et divinae
charitatis gradibus per passus obedientiae coeli conscendite
regna. Haec enim caduca et transitoria fortitudinis
evincite animo, quatenus ad amabilem coelestis
gloriae patriam, divina vos ubique gratia praeveniente
et subsequente, laudabilibus bonorum operum
meritis, cum omni prosperitate et gaudio pervenire
mereamur.
<br>@ <nobr><sub></sub></nobr> Edit. Quercet. 50, Canis. 24, <strong>(Froben. 6)</strong>. Lectiones
aliquot differentes adnotavimus ex cod. ms.
Salisb.
</p><h4>EPISTOLA VII.
AD FRATRES EBORACENSES.
(Anno 793.)</h4>
<em>Significat laetitiam epistola ab ipsis accepta;</em> hortatur
ad sectanda Patrum suorum vestigia; ac se illorum
orationibus commendat.<nobr><sub></sub></nobr> 
<p>Sanctissimae congregationis et dulcissimae dilectionis
Eboracensis Ecclesiae fratribus, ejusdem piae matris
filius Alcuinus diaconus, perpetui honoris in
Christo pacem et salutem
</p><p>Venerabiles vestrae dilectionis ab
<br>@ <nobr><sub></sub></nobr> <em>Ab Eanbaldo presbytero.</em> Enbaldo habet codex
Canisianus. Nostra tamen lectio ex aliis codd. et
<nobr><sub></sub></nobr> Wilh. Malmesb. retinenda videtur. Est is haud dubie
Eanbaldus, quem Hovedenus ad hunc annum Ecclesiae
Eboracensis presbyterum vocat, postea episcopus
ejusdem Ecclesiae, ad quem est epistola 50
(nunc 53). Eanbaldo presbytero
accepi litteras, quarum pacificam inscriptionis
seriem idem ipse qui portavit, mellifluis (vestrae)
salutationis verbis valde amplificavit, referens a vobis
fraterni amoris perseverantiam in nos, ita ut
inter lacrymas allocutionis nostrae vestras per singula
verba voces audire aestimarim [<em>Cod.</em> Sal., aestimavi].
Quod et in litteris apertissime agnovi, in quibus
legens, vestras visum est mihi facies cernere.
Quod ut vere fiat, omnium efficiat largitor bonorum,
<nobr><sub></sub></nobr> ut tristitia vestra vertatur in gaudium <strong>(Joan. XVI,
20)</strong> et gaudium nostrum impleatur in illo qui suis
quoque ait discipulis: <em>Et gaudium vestrum nemo
tollet </em>[Cod. Sal., <em>tollat</em>] a vobis <strong>(Joan. XVI, 22)</strong>; in
quo est gaudium indeficiens, salus perpetua, prosperitas
beata et beatitudo gloriosa. {10} Ut haec omnia
nobis per suam concedere misericordiam dignetur,
illius tota dilectione et tota virtute inhaereamus
praeceptis. Sanctorum Patrum sequamur vestigia, qui
nos genuerunt in Christo, et in hoc sacratissimum
ovile congregaverunt, et paternae pietatis lacte enutrierunt.
Horum animas in conspectu summi Pastoris
ac Redemptoris nostri aeternis gaudiis semper
assistere credamus [<em>Cod.</em> Sal., credimus], et inde
<nobr><sub></sub></nobr> nostris favere precibus, si mandata vitae, quae nobis,
Spiritu sancto inspirante, statuerunt, concordi devotione
nos observare agnoscant [<em>Cod.</em> Sal., agnoscunt].
</p><p>Recordemur omni hora, dilectissimi fratres, quales
habuimus Patres et progenitores, quam praeclaros
et pios, Deo amabiles et omni populo honorabiles.
Non simus degeneres illorum nobilitate filii, dum
horum inter sacratissimas constamus reliquias, eorum
cogitemus imitari conversationem, quatenus
<nobr><sub></sub></nobr> eorum consortes gloriae effici mereamur. Non nos
saeculi ambitio, carnalis delectatio, non luxuriae putredo,
non ebrietatis venena a rectissimo vitalis vitae
tramite revocent, per quem illi gradientes gloriam
cum Deo meruerunt sempiternam. Unanimes estote
in omni bono consilio, concordes in omni regularis
vitae disciplina. Dei omnipotentis, qui cordis secreta
conspicit, honorem et voluntatem pura primo omnium
quaerite conscientia, ut ejus gratia, quae optima
sunt et saluti proxima, vos invenire faciat. Fraternam
et pacificam semper habeamus charitatem,
ut oves Christi ejusdem vitae pascuis epulantes, unius
ovilis muro manentes, in una orationis domo Dei
nobis misericordiam convocantes. Nec aliquis se
canonicis horis, a communione sanctae orationis, suae
<nobr><sub></sub></nobr> negligens salutis separet. Melius est ut angelica visitatio
horis competentibus inveniat cum fratribus
orantes, quam diaboli saevitia in aliqua negligentia
vel luxuria torpentes. Unicuique secundum suum
laborem merces manet in aeternum. Qui plus laborat,
plus mercedis accipiet.
</p><p>Nec labor salutis nostrae durus debet videri. Saepe
austeriora medicamenta optatam solent praestare salutem.
Videmus, quam angusta porta et arcta via
<strong>(Matth. VII, 14)</strong> sancti martyres vitam ingressi sunt
sempiternam. Nos vero, fratres, faciliori via, et leviori
cursu ad ejusdem vitae possumus pervenire
beatitudinem, ipsa dicente Veritate: <em>Multae mansiones
sunt in domo Patris mei</em> <strong>(Joan. XIV, 2)</strong>. Propter
merita diversa, mansiones multae: tamen omnibus
<nobr><sub></sub></nobr> beata aeternitas et aeterna beatitudo erit. Quia quisquis
ibi erit, beatus erit et gloriosus, ubi <em>justi fulgebunt
sicut sol in regno Patris eorum</em> <strong>(Matth. XIII, 43)</strong>.
Sicut enim sanctorum martyrum persecutores fuerunt,
diabolo instigante, impii homines; sic nostri
persecutores sunt, diabolo suggerente, saeculi concupiscentia
et carnalis delectatio, et animi inconstantia
et Dei negligentia mandatorum. Et veluti illi
martyres sancti, gratia adjuvante divina, impios
constanter vicerunt tyrannos, palmam aeternae acceperunt
gloriae: sic et nos, si nostros, Deo auxiliante,
superamus adversarios, et diabolicis viriliter resistimus
suggestionibus, coronam perpetuae laudis et
palmam aeternae beatitudinis accepturi erimus. Vos,
fratres charissimi, mei habete, obsecro, memoriam
<nobr><sub></sub></nobr> in sanctis orationibus vestris, ut anima mea perpetua
prosperitate gaudeat in vobis. Ego devotus vestrae
paternitatis filius nunquam obliviscor vestri,
sed semper praesenti super omnes alios diligo charitate,
Deum quotidie cum intima cordis compunctione
deprecans ut vos aeterna pietate custodiat,
regat atque protegat. Valete in Christo, dilectissimi
fratres.
</p><p>{11}
<br>@ <nobr><sub></sub></nobr> Edit. Quercet. 54, Canis. 32 <strong>(Froben. 7)</strong>.
</p><h4>EPISTOLA VIII.
AD BEORNUINUM PRESBYTERUM.
(Anno 793.)</h4>
<em>Ab Offae regis et gentis Anglorum fidelitate se nunquam
recessisse profitetur;</em> monet ut et regibus, et
episcopis, et principibus Dei voluntatem sequi suadeat,
pacemque commendat.<nobr><sub></sub></nobr> 
<br>@ <nobr><sub></sub></nobr> <em>Beornuino presbytero.</em> Anglo, ut ex contextu
patet. Magnae illum dignitatis et auctoritatis fuisse
necesse est apud reges, episcopos et principes,
quibus Dei voluntatem suadere et praedicare potuerit. Beornuino presbytero Alcuinus diaconus salutem.
<p>Dulces tuae dilectionis accepi litteras, mellifluis
sensibus delibutas, apologeticam tenentes rationem,
quarum melius credebam veritati, quam falsiloquae
aliorum narrationi. Nam fides amicitiae corde constare
debet, non linguae versibilitate. Utinam dignus
essem pacem praedicare, non discordiam seminare;
et signum portare Christi, non arma diaboli. Nunquam
tibi scripsissem, si noluissem pacem tecum
<nobr><sub></sub></nobr> habere, et pacem in Christo, quam coepimus, firmam
permanere. Vere
<br>@ <nobr><sub></sub></nobr> <em>Offae .</em> . . nunquam infidelis fui. Discessus Alcuini
e patria in Galliam fortassis quibusdam suis conterraneis
suspicionem movit, ipsum a fidelitate etiam
suae gentis, cui nonnunquam cum Gallis simultas
fuit, recessurum: quam quidem suspicionem non
his litteris tantum, sed ipso facto etiam amolitus
est; «non immemor enim compatriotarum, imperatorem
in amicitia eorum continere adlaboravit,»
inquit Malmesb. lib. I Reg. Angl., cap. 3. Offae regi et genti Anglorum nunquam
infidelis fui. Sicut hos amicos quos mihi Deus
donavit, fideliter, quantum valeo, servabo; sic et hos
quos reliqui in patria. Pauci sunt dies mei, et hos
ipsos cum dolore flagelli suffero. Ideo te obsecro
ut in Domino, quos valeas, mihi intercessores acquiras.
</p><p>Multis miseriis turbatum est hoc saeculum, et non
est refrigerium in eo, nisi in misericordia Dei, et
fide amicorum. Nudi venimus, et nudi recedimus
(Job II, 21), nisi qui bonis animam vestiet operibus.
Ut tibi, charissime frater, tempus vel locus occurrit,
semper Dei suade voluntatem sequi omnibus personis:
<nobr><sub></sub></nobr> regi suaviter, episcopis honorifice, principibus
fiducialiter, omnibus veraciter. Nostrum est seminare,
Dei fructificare. Nec ulla tibi alicujus dissensionis
inter nos remaneat suspicio. Nec simus ex
illorum numero de quibus dictum est: <em>Non veni pacem
mittere, sed gladium</em> <strong>(Matth. X, 34)</strong>. Sed ex
illorum simus numero, ad quos dictum est: <em>Pacem
meam do vobis, pacem meam relinquo vobis</em> <strong>(Joan.
XIV, 27)</strong>. Ut pax Christi, quae exsuperat omnem sensum
<strong>(Philip. IV, 7)</strong>, custodiat corda nostra in charitate
<nobr><sub></sub></nobr> Christi et dilectione fraternitatis. Paucis scripsi
litterulis, quia sapienti pauca sufficiunt. Sed te plurima
Dei dona glorificent in aeternum, dilectissime
frater.
<br>@ <nobr><sub></sub></nobr> {13} Epistolae hujus fragmentum edidit Malmesb.
lib. III Pont. Angl., relatum a Quercetano Opp. Alc.
p. 1672. Nunc integra prodit ex cod. ms. Salisburgensi.
</p><h4>EPISTOLA IX.
AD LINDISFARNENSES.
(Anno 793.)</h4>
<em>Deplorat Lindisfarnensis ecclesiae vastationem, monet
ad orandum;</em> hortatur ad mores corrigendos, ad
disciplinam regularem; suadet mente non consternari.
<p>Beatissimi Patris sancti scilicet Cudbercti [<em>Al.,</em>
Cuthberti] episcopi optimis in Christo filiis
<br>@ <nobr><sub></sub></nobr> <em>Hugibaldo,</em> quem alii <em>Higebaldum</em> et <em>Hincbaldum
vocant.</em> Is Lindisfarnensem Ecclesiam rexit ab anno
780 usque ad annum 802, ut habet Alfordus. Ad
eumdem est carmen tom. II, part. VI. Aliam epistolam
ad Higebaldum Alcuinus scripsit, qua <em>Candidum
discipulum ad se redire optat,</em> cujus fragmentum hoc
<nobr><sub></sub></nobr> affert Lelandus de Script. Britann. cap. 100, p. 133:
«Quem (<em>Candidum</em>) si iterum vobis placuerit ad
nos redire, quidquid ad profectum ejusdem Ecclesiae
provenire credimus, ei libenter impendemus; quaecunque
enim a magistris ad utilitatem sanctarum
Ecclesiarum didici, haec maxime nostrae gentis hominibus
<nobr><sub></sub></nobr> communicare delector.» Vide epist. 39
(nunc 44), ad Damoetam. Hugibaldo
[<em>Al.,</em> Hincbaldi] episcopo et omni congregationi
Lindisfarnensis Ecclesiae, Alcuinus diaconus, coelesti
in Christo benedictione salutem.
</p><p><nobr><sub></sub></nobr> Vestrae [vero] charitatis familiaritas [praesentem]
multum me laetificare solebat; sed versa vice vestrae
tribulationis calamitas, licet absentem, multum me
quotidie contristat [<em>Malmesb.,</em> contristavit]. Quomodo
<br>@ <nobr><sub></sub></nobr> <em>Pagani, etc.</em> De hac clade Lindisfarnensium legendus
Hovedenus ad annum 793. «Eodem anno,
inquit, pagani ab Aquilonali plaga . . . . . veniunt ad
Lindisfarnensem Ecclesiam; miserabili praedatione
vastant cuncta, calcant sancta pollutis vestigiis, altaria
suffodiunt, et omnia thesauraria sanctae Ecclesiae
rapiunt, quosdam e fratribus interficiunt, nonnullos
secum vinctos assumunt, perplurimos opprobriis
vexatos nudos projiciunt, aliquos in mari demergunt.»
Pagius et Alfordus hanc epistolam ad sequentem
annum differunt; sed cur eodem quo clades illa
contigit anno haec epistola scribi non potuerit, non
video. Haud enim dubito quin Alcuinus statim ab
accepta fama hujus cladis Lindisfarnensibus condolere,
eosque ad patientiam, poenitentiam, orationem
hortari voluerit. pagani contaminaverunt sanctuaria Dei, et
fuderunt sanguinem sanctorum in circuitu altaris,
[vastaverunt {12} domum spei nostrae,] calcaverunt
corpora sanctorum in templo [Dei], quasi sterquilinium
in platea. [Quid nobis dicendum est, nisi plangendum
animo vobiscum ante altare Christi, et
dicere: Parce, Domine, parce populo tuo, et ne des
haereditatem gentibus, ne dicant pagani, ubi est
Deus Christianorum? (Joel II, 17)]. Quae est fiducia
Ecclesiis Britanniae, si sanctus Cudberctus suam non
<nobr><sub></sub></nobr> defendit cum tanto sanctorum numero (<em>Finis frag.</em>
Malmesb.)? [Aut hoc majoris initium est doloris, aut
peccata habitantium hoc exegerunt. Non enim quiddam
casu contingit [Ita emendavimus, cum in codice
legeretur: <em>Nem quidem casu contigit</em>], sed magni
cuilibet meriti judicium est. Sed modo, qui residui
estis, state viriliter, pugnate fortiter, defendite
castra Dei. Mementote Judam Machabaeum, quia
templum Dei purgavit <strong>(II Mach. X, 2, 3)</strong>, et populum
eruit, ut eliberavit (Ita cod. ms.) extranea. Si quid
<nobr><sub></sub></nobr> corrigendum sit in moribus mansuetudinis vestrae,
citius corrigite. Patronos vestros ad vos revocate,
qui vos ad tempus dereliquerunt. Non defuit illis
potestas apud Dei clementiam, sed nescimus cur
tacuerunt. Nolite gloriari in vanitate vestium; haec
non est gloria sacerdotum et servorum Dei, sed contumelia.
Nolite in ebrietate verba orationum vestrarum
delere. Non exeatis post luxurias carnis et
avaritias saeculi, sed in servitio Dei et regularis vitae
disciplina firmiter permanete, ut sanctissimi Patres,
qui vos genuerunt, vobis protectores esse non cessent.
Per illorum vestigia gradientes de illorum precibus
securi permaneatis. Nolite tantis Patribus degeneres
esse filii. Nequaquam illi a vestra cessabunt defensione,
si vos illorum sequi videbunt exempla. Tamen
<nobr><sub></sub></nobr> de ista miseria nolite mente consternari. Castigat
Deus omnem filium quem recipit <strong>(Hebr. XII, 6)</strong>; et
ideo forte plus vos castigavit, quia plus dilexit.
Hierusalem civitas Deo dilecta Chaldaea flamma periit.
Roma sanctorum apostolorum et innumerabilium
martyrum corona circumdata paganorum vastatione
disrupta est, sed pietate citius recuperata. Tota pene
Europa Gothorum vel Hunorum gladiis evacuata est
flammis; sed [<em>Ms.,</em> si] modo, conservante Deo, velut
coelum stellis, ita ecclesiis ornata fulgescit, et in eis
officia vigent et crescunt religionis Christianae. Hortamini
vosmetipsos invicem dicentes: Revertamur
ad Dominum Deum nostrum, quia magnus est ad
ignoscendum <strong>(Isa. LV, 7)</strong>, et nunquam deserit sperantes
in se.
</p><p><nobr><sub></sub></nobr> Et tu Pater sancte, dux populi Dei, pastor gregis
sancti, medicus animarum, lucerna super candelabrum
posita, esto forma in omni bonitate cunctis te
videntibus. Esto praeco salutis cunctis te audientibus.
Sit tuus comitatus honestis moribus, aliis exemplum
ad vitam, non ad perditionem. Sint tibi epulae, non
in ebrietate, sed in sobrietate. Sint vestimenta tuo
gradui condigna. Noli te conformare saeculi hominibus
in vanitate aliqua. Inanis ornatus vestimentorum, et
cultus inutilis tibi est opprobrium ante homines, et
peccatum ante Deum. Melius est animam in perpetuum
permanentem bonis ornare moribus, quam
corpus cito in pulvere putrescens exquisitis comere
vestibus. Vestiatur et satietur Christus in paupere,
ut haec faciens regnet cum Christo. Redemptio viri
<nobr><sub></sub></nobr> propriae divitiae <strong>(Prov. XIII, 8)</strong>. Si aurum diligamus,
praemittamus nobis in coelum, ubi servabitur nobis,
<nobr><sub></sub></nobr> et quod amemus, habemus. Amemus aeterna et non
peritura. Veras diligamus divitias et non caducas,
sempiternas non transitorias; paremus nobis laudem
a Deo, et non ab hominibus. Faciamus quod fecerunt
sancti quos laudamus. Sequamur illorum vestigia
in terris, ut illorum gloriae consortes esse
mereamur in coelis. Divinae pietatis protectio nos
ab omni adversitate custodiat, charissimi fratres.
Valete in Christo dilectissimi, et confortamini semper
proficientes.]
<br>@ <nobr><sub></sub></nobr> Wilhelmus Malmesb. lot. cit., pag. 1673, ait, in
calce hujus epistolae ab Alcuino addita fuisse sequentia:
«Cum domnus noster rex Carolus hostibus
per misericordiam Dei subditis domum reverteretur,
nos, Deo juvante, ad eum venire disponimus; et si
quid tunc vel de pueris qui in captivitatem ducti
sunt a paganis, vel de aliis necessitatibus nostris
[<em>F.,</em> vestris] proficere poterimus, diligentes ad effectum
producere curabimus.»
<br>@ <nobr><sub></sub></nobr> Edit. Quercet. 28, Canis. 1 <strong>(Froben. 9)</strong>; emendata
ex cod. mss. Salisburgensi et S. Emmerami.
</p><h4>EPISTOLA X. 
AD AEDILHARDUM (ATHELARDUM) ARCHIEPISCOPUM DOROENSIS
CIVITATIS. (Anno 793 vel seq.)</h4>
<br>@ <nobr><sub></sub></nobr> Varie mutat hoc nomen <em>Aedilhardi;</em> alias enim
scriptum invenitur: <em>Edelhardus, Ethilhardus, Adelar
dus, Athilhardus, Athelhardus.</em> Fuit archiepiscopus
Dorovernensis, electus anno 791, teste Simeone Dunelmensi
<nobr><sub></sub></nobr> apud Pagi h. a., n. 11. Exstat ejus mentio in Ingulfi
Historia et epistolis Kenulfi regis Merciorum ad
Leonem III pontificem max. et Leonis ad Kenulfum,
quas descripsit continuator Bedae lib. I, cap. 12 et
13. CANISIUS.---Mabillonius lib. XXV Annal. Bened.,
n. 84, p. 291, Aedilhardum vocat <em>virum summae
sanctitatis et sapientiae, qui quondam abbas fuerit
Malmesburiensis, postea autem episcopus Wintoniensis,
ac demum post decessum Jamberti electus
archiepiscopus Cantuariensis.</em> (Ex Gervas., col.
1642, et Wilhelmo Malmesb. lib. I de Regibus Angl.,
cap. 4.) 

<p><em>Hortatur ad sectanda suorum antecessorum vestigia,
et ad exsequendum intrepide munus pastoris animarum;</em>
et cum coepiscopis suis verbum Dei absque
timore praedicet.<nobr><sub></sub></nobr> 
</p><p>Pio Patri et