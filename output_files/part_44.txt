Apostolus, ad Christum
et ad apostolos referens, quos propter innocentiam
pueros nominavit. De quibus ipse Dominus ait:
<em>Sinite parvulos venire ad me, talium est enim regnum
coelorum</em> <strong>(Marc. X, 14)</strong>. <strong>(VERS. 14.)</strong> <em>Quia ergo pueri
communicaverunt carni et sanguini, et ipse similiter
participavit eisdem.</em> Hic astruit fraternitatem veram
et humanitatem Christi, non fictam. Sicut pueri
carne et sanguine constant, et ille participavit carni
et sanguini, ut haberet unde gustaret mortem pro puerorum
salute, cujus dispensationis affatim causam
<nobr><sub></sub></nobr> subjungens, <em>ut</em> per mortem, inquit, <em>destrueret eum
qui habebat mortis imperium, hoc est, diabolum.</em>
«Hic admirabile quiddam demonstrat, quia per
quod potestatem habuit diabolus, per hoc victus
est; arma, quae fuerunt illi fortia adversum mundum,
hoc est mors, per ea illum Christus percussit.
Hic magnitudinem virtutis ejus qui vicit, insinuat
ostendendo quantum bonum operaretur mors.
<strong>(VERS. 15.)</strong> <em>Ut</em> liberaret, inquit, <em>eos qui timore mortis
per totam vitam obnoxii erant servituti.</em> Quare
tremitis, quare timetis eam quae jam condemnata
est? Jam terribilis non est,» sed optabilis, quasi
laborum finis et requiei initium. Cur ait: <em>Timore
mortis per totam vitam obnoxii erant servituti?
Servi quidem omnes fuerant mortis,</em> quia mortem
<nobr><sub></sub></nobr> timebant; necdum erant soluti a timore mortis, cujus
legibus tenebantur. Nunc itaque sancti {672} derident
eam, qui agone transacto et morte devicta
ad regnum transituri sunt. Unde et ipse Paulus
ait: <em>Cupio dissolvi et esse cum Christo</em> <strong>(Philip. I, 23)</strong>.
</p><p>VERS. 16.---<em>Nusquam enim angelos apprehendit,
sed semen Abrahae apprehendit.</em> Unde debuit per omnia
fratribus similari. Honorat hic patriarcham,
eosque qui de ejus sunt genere, ad quos haec
epistola scripta est. Commemorat ergo de beneficiis
Dei, et de propinquitate carnali ad Christum, et de
promissione quae dicta est Abraham: <em>Tibi et semini
tuo dabo terram hanc</em> <strong>(Gen. XVII, 8)</strong>, quia ex uno omnes,
id est, Abraham; Christus secundum carnem,
<nobr><sub></sub></nobr> et illi ad quos haec loquebatur. Quod vero superius
ait, quoniam ergo <em>pueri communicaverunt carni et
sanguini, et ipse similiter participavit eisdem, exsequitur
amplius hunc sensum, unde participaret carnem
et sanguinem;</em> ideo ait: <em>Non enim quemquam
angelorum apprehendit, id est,</em> non cujuslibet angeli
naturam suscepit, <em>sed semen Abrahae apprehendit.</em> Non
enim angelis una dignitas donata est, ut in unam
personam Dei Filius eorum naturae conjungeretur;
sed hunc honorem et hanc dignitatem humanae naturae
Deus Dei Filius contribuit, ut Deus et homo
una esset persona. Quare dixit, <em>apprehendit? Quia
nos quasi recedentes ab eo et longe fugientes insecutus
apprehendit, et in unam personam nostrae
fragilitatis naturam sibi contemperavit.</em> Mira conjunctio
<nobr><sub></sub></nobr> dum aeternus et immortalis mortali et temporali
adunatus est! Quomodo vero hoc esset, confestim
subjunxit dicens: <strong>(VERS. 17)</strong> <em>Unde debuit
per omnia fratribus similari.</em> «Quid est, <em>per omnia?
Id est, natus est, educatus, crevit, passus est etiam
et mortuus,» ut per omnia similis esset fratribus,
qui ejusmodi conditioni subjecti sunt.</em> Superius
enim dicit splendorem eum gloriae, et paternae
substantiae figuram, per quem saecula fecit. «Iste
tantus et tam mirabilis et tam gloriosus tantam
nostrae salutis curam habuit, ut frater noster
in omnibus fieret. Propter hoc angelos quodammodo
reliquit, aliasque coelorum virtutes,» ut
nos apprehenderet, ovem perditam, passionis suae
inventam, humeris impositam reportaret ad coelestem
<nobr><sub></sub></nobr> patriam. Hic vero tantus et talis sacerdos
noster voluit apud Patrem seipsum offerre pro
nobis. Proinde secutus est et infert: <em>Ut misericors
fieret et fidelis pontifex ad Deum, ut repropitiaret delicta
populi.</em> Nec itaque alia causa fuit illi, per omnia
fratribus assimilari, nisi ut fidelis pontifex esset in
nobis, nostrisque propitiaret peccatis. «Non est
altera totius hujus mirandae dispensationis causa,
quam haec sola. Vidit quippe genus humanum humo
jacentem [<em>Leg.,</em> jacens], peccatorum vinculis ligatum,
morti obnoxium, tyrannidem patiens, et misertus
est ejus sicut fidelis pontifex. <em>Fidelis, dicit, hoc est,
verus et potens.</em>» Ministerium scilicet sacerdotis
est, fidelem esse, ut possit eos quorum est sacerdos,
liberare a peccatis. Proinde pro ejus potentia
<nobr><sub></sub></nobr> subsecutus adjunxit: <strong>(VERS. 18)</strong> <em>In eo enim, in quo
passus est, ipse tentatus potens est eis qui tentantur,
auxiliari.</em> In eo, id est, homine in quo passus est,
potens est victos liberare, tentatosque adjuvare, ne
vincantur; quia tentationes nostras non solum sicut
Dominus, sed etiam sicut homo in se ipso per
experimentum cognovit. Licet Deus in sua natura
sit impassibilis; tamen in nostra quam assumpsit,
idem Dei Filius passibilis fuit, nostrae naturae consimilis.
«In ea vero carne quam suscepit, multa
saeva passus est. Novit quid est ista tribulatio,
novit quid est tentatio patientium.» Ipse tentatus
est, sed non superatus.
</p><p>
</p><h4>CAPUT III.</h4>
<p>VERS. 1, 2.---<em>Unde, fratres sancti,</em> vocationis coelestis
<nobr><sub></sub></nobr> participes, considerate apostolum et pontificem confessionis
nostrae Jesum, qui fidelis est ei qui fecit illum, sicut
et Moyses in omni domo illius. Adhuc etiam de incarnationis
Christi loquitur ministerio. Nam in Evangelio
ipse testatur se missum non esse nisi ad oves
perditas, hoc est, domus Israel. Angelus igitur
Graece, Latine missus dicitur. Cognoscite quid est
Jesus sacerdos, et qualis, et non habetis opus
consolatione alia, neque solatio. «<em>Pontificem enim</em>
eum dixit <em>confessionis nostrae, id est, fidei nostrae,
cui isti populus novus commissus est, sicut et Moysi
prior {673} populus in regimen datus est:</em> sed huic
majora vel longe meliora commissa sunt: «Vult enim
beatus Paulus erigere animos Israelitarum ad excellentiam
<nobr><sub></sub></nobr> promissionum Dei, ut intente se parent
accipere quod Deus benigne illi promisit afferre, nominans
eos fratres charissimos ad coelestia vocatos,
participes cum Christo haereditatis Dei. <em>Qui fidelis</em>
est ei, id est, Deo Patri, <em>qui fecit eum.</em> De humanitate
ejus dicit, qui factus est ex semine David secundum
carnem; non de divinitate, quae non est
facta, sed genita a Patre, unius substantiae cum eo.
«<em>Sicut</em> Moyses, ait, fidelis est <em>in domo sua.</em> Praepositurus
eum Moysi, secundum comparationem in
lege sacerdotii, hunc sermonem induxit,» asserens
eum fidelem esse in domo sua. «<em>Fidelem, id est, devotum,
defendentem ea quae sunt ejus, non permittentem
corrumpi:</em>» quae domus nos sumus, sicut in
consequentibus dicit: <em>Sicut Moyses fidelis fuit in</em>
<nobr><sub></sub></nobr> domo sua, id est populo priore. Confestimque consecutus
ostendit quomodo domus illius esse debeamus;
ait enim: <em>Quae domus sumus nos, si fiduciam et
gloriam spei usque ad finem firmam retineamus;</em>
quia <em>qui perseveraverit usque in finem, hic salvus erit</em>
 <strong>(Matth. XXIV, 13)</strong>. Domum enim dicit, pro his qui
convocantur in ecclesia. Intulit, <em>Dei domus sumus nos,
factura Dei, creati in Christo Jesu.</em> Nunc usque
comparationem fecit de incarnatione Christi cum
Moyse; dehinc se ad altiora ejus narranda convertit,
dicens: <strong>(VERS. 3)</strong> <em>Amplioris enim gloriae iste
prae Moyse digne habitus est, quanto ampliorem honorem
habet domus, qui fabricavit illam.</em> «Non dixit,
quanto majorem habet honorem ab operibus artifex;
sed quam domus, qui construxit eam. Vides quomodo
<nobr><sub></sub></nobr> non de templo dicit, sed de omni populo,»
primo, quem Moyses de Aegypto eduxit; et deinde
de eo, quem Christus de diabolica servitute liberavit,
sibique in domum acquisivit
</p><p>VERS. 4.---<em>Omnis namque domus fabricatur ab
aliquo;</em> qui autem omnia creavit, Deus est. Hic factorem
a factura discernit, utriusque domus auctorem
Deum esse intelligi volens; sed aliter illius, cui
Moyses praefuit; aliter illius, cui Christus dux esse
et dominus cognoscitur. Ideo subsecutus ait: (VERS.
5, 6) <em>Et Moyses quidem fidelis erat in tota domo ejus
tanquam famulus in testimonium eorum quae dicenda
erant;</em> Christus vero tanquam filius in domo sua; quae
domus sumus nos, si fiduciam et gloriam spei usque
<nobr><sub></sub></nobr> in finem firmam retineamus. «Iste autem, id est, Jesus
in paternas res sicut filius [<em>Chrys.,</em> sicut dominus]
ingreditur; ille autem, id est, Moyses, sicut famulus
Dei. Hic iterum eos hortatur stare fortiter et
non subrui [<em>Idem, subruere</em>]; domus quippe Dei erimus,
si fiduciam spei et gloriae usque in finem firmam
retineamus.» Bene dixit: <em>fiduciam spei nostrae,
quoniam bona omnia sanctis in hac vita in spe sunt,
donec ad speciem pervenient perfectae beatitudinis;</em>
<em>spe enim salvi facti sumus.</em> Bona enim quae nobis
promissa sunt, in hac poenali vita habere non possumus,
nisi in spe, et illam patienter exspectantes
<em>usque in finem firmam.</em>
</p><p>VERS. 7-11.---<em>Quapropter sicut dicit Spiritus sanctus:</em>
Hodie si vocem ejus audieritis, ne obduretis
<nobr><sub></sub></nobr> corda vestra, usque: <em>si introibunt in requiem meam.</em>
Locutus est beatus Apostolus de spe in superioribus,
quia oportet nos sperare quae futura sunt. Spes autem
quae videtur, non est spes. Historia vero, quam
propheta hic rememorat, notissima est: «Cum enim
egressi essent de terra Aegypti, et multam viam perambulassent,
et multa judicia virtutis Dei accepissent
in Aegypto, in mari Rubro, in eremo, consilium
fecerun mittere speculatores, qui deberent inspicere
naturam terrae, quae promissa est eis: illi vero pergentes
reversi sunt, terram quidem valde mirantes,
majorem [<em>Chrys.,</em> magnorum] fructuum procreatricem
esse dicebant; sed virorum inexpugnabilium
esse illam provinciam et fortium. Israelitae vero ingrati
et insensati, quos oportebat, ut recordarentur
<nobr><sub></sub></nobr> tantorum Dei beneficiorum, et quomodo eos clausos
in medio tanti exercitus Aegyptiorum eripuit de periculo;
et fluviorum fontes sine defectu donavit, et
manna tribuit, et alia miracula, quae operatus est
eis; et credita Deo [<em>Chrys.,</em> et credere Deo], nec Deo
crediderunt, nec horum aliquid rememorati sunt,
sed timore perterriti dixerunt: Revertamur in
Aegyptum. Deus igitur iratus est eis, quia sic cito
obliti fuerunt beneficiorum Dei, mirabiliumque ejus,
juravit ut non intraret generatio illa in requiem promissam
olim patribus; et sic omnes perierunt in
eremo, praeter {674} duos tantummodo. Tres itaque
requies Apostolus memorat in hac epistola:
unam sabbati, qua Dominus requievit ab operibus
suis; secundam in Palestina, in quam Israelitae ingressi,
<nobr><sub></sub></nobr> requieturi erant ex miseria multa et laboribus;
tertiam, quae vera est requies, hoc est, regnum
coelorum, ad quam quos pervenire contigerit, revera
requiescunt a laboribus et difficultatibus suis;» de
qua hic propheta loquitur, adversus Israelitas dicens.
<em>Hodie si vocem ejus audieritis, ne obduretis
corda vestra, ne similia patiamini, quia </em>[<em>Forte, quae
vel qualia</em>] progenitores vestri passi sunt, et privati
sunt requie promissa. Aliquando enim audierunt patres
vestri vocem illius per Moysen, et obdurati sunt.
Ergo tunc per praeconem locutus est, quando obdurastis
corda vestra. Per se nunc loquitur; mollescant
corda vestra. Qui praecones ante se mittebat, ipse
venire dignatus est: ore suo hic loquitur, qui loquebatur
per ora prophetarum. Ad ejus vero vocem, qui
<nobr><sub></sub></nobr> praeconem misit, et nunc per se clamabat, nolite
claudere corda vestra. Recordamini quomodo obdurati
sunt patres vestri, et quomodo non introierunt
in requiem promissam, sed amaricati murmurantes
contra Deum perierunt. Patres vestri erant qui perierunt,
nolite imitari eos; patres vestri erant; sed
si imitati eos non fueritis, patres vestri non erunt,
quamvis de eis nati sitis, scientes quia Deus potens
est de lapidibus suscitare filios Abrahae. <em>Quadraginta
annis offensus fui generationi huic.</em> Multis modis
est castigata; ipsi tamen semper corde erraverunt.
Quadraginta diebus Dominus in deserto jejunavit,
cum triumpharet de eo per quem illi quadraginta
annis murmuraverunt contra Deum in eremo; postque
<nobr><sub></sub></nobr> consummatam in passione et resurrectione totam
victoriae gloriam quadraginta diebus fuit cum
discipulis, antequam coelum ascenderet. Primis quadraginta
diebus tentationem hujus peregrinationis
ostendit; posterioribus quadraginta diebus consolationem,
quam sancti habituri sunt in patria. Corpus
enim, id est Ecclesia, necesse est tentationes patiatur
in hoc saeculo: sed non deest in illo consolatio,
qui dixit: <em>Ecce ego vobiscum sum usque ad consummationem
saeculi</em> <strong>(Matth. XXVIII, 20)</strong>. Quibus <em>juravi</em>
propter infidelitatem suam, <em>non introisse in requiem
meam.</em> Loqui Deum, magnum est; quanto magis jurare.
Jurationem confirmationem voluit fieri. Per
quem jurat Deus, nisi per ipsum? Non enim habet
majorem per quem juret. Per seipsum confirmat
<nobr><sub></sub></nobr> minas suas. Sicut verum est quod promittit, sic certum
est quod minatur. Juravit ut non intrarent in
requiem ipsius; et tamen oportet intrare aliquos in
requiem ipsius. Illis ergo reprobatis, nos intrabimus;
quia si aliqui ex ramis propter dissimilitudinem et
infidelitatem fracti sunt, nos propter fidem et humilitatem
inseramur. Sequitur enim exhortatio apostolica
ad populum de requie introeunda, dicit enim:
<strong>(VERS. 12)</strong> <em>Videte, fratres, ne forte sit in aliquo
vestrum cor malum incredulitatis, discedendi a Deo
vivo.</em> «Quippe per duritiam infidelitas nascitur, et
sicut obdurata corpora et dura non obsequuntur
manibus medicorum, sic et animae obduratae non
obsequuntur verbo Dei. Si enim patres vestri, inquit,
quia non speraverunt, sicut oportebat sperare,
<nobr><sub></sub></nobr> haec passi sunt quae leguntur in historia,
cujus ante memoravimus, et perierunt in deserto
propter duritiam cordis; multo amplius vobis talia
timenda sunt, sicut illis acciderunt. Ad illos enim
sermo iste factus est, qui in praesentia fuerunt vel
futuri sunt, ideo dicit: <em>hodie.</em> Hodie namque semper
est, donec constat mundus.» Intrat enim plus
dicere de hodie, et subjungit dicens: <strong>(VERS. 13)</strong>
<em>Sed adhortamini vosmetipsos per singulos dies, donec
hodie cognominetur, ut non obduretur quis ex vobis
fallacia peccati.</em> «Hoc est, aedificate invicem, corrigite
vosipsos, ne contingant vobis similia; ne obduretur
quisquam ex vobis, decipiente peccato infidelitatis.
Attendis quia infidelitas peccatum facit;
sicut enim infidelitas malignam vitam procreat, sic
<nobr><sub></sub></nobr> etiam anima, quando in profundum malorum venerit,
contemnit: contemptus [<em>Chrys.,</em> contemnens]
autem neque credere patitur, ut se a timore mortis
perpetuae liberet. Deinde infert Apostolus: (VERS.
14) <em>Participes enim Christi effecti sumus.</em> «Quid est,
<em>participes effecti sumus Christi? Participamur ex eo,
inquit, id est, facti sumus unum cum illo.</em> Siquidem
ipse caput est et nos membra, cohaeredes et concorporales»
illi secundum spiritalem hominem qui
creatus est in ipso
</p><p>{675} <em>Si tamen initium substantiae ejus, usque ad
finem firmam retinemus.</em> «Quid est initium substantiae?
Fidem significat, per quam subsistimus, et Deo
nati sumus in filios, et essentiales, ut ita dicam, facti
<nobr><sub></sub></nobr> sumus: quod diligentissime observandum est, ne cujuslibet
doctrinae macula corrumpamur. Deinde subinfert
Apostolus adhuc de <em>hodie dicere.</em> (VERS. 15-19.)
<em>Dum</em> dicitur, inquit, <em>hodie si vocem ejus audieritis,
nolite obdurare corda vestra, quemadmodum in illa
exacerbatione, usque:</em> <em>ex his quae audierunt.</em> Hic
vero Apostolus propheticum testimonium intrat explanare,
quod superius posuit; dixit enim: <em>Hodie si
vocem ejus audieritis, ne obduretis corda vestra, sicut
in amaritudine obduratorum.</em> Mentionem facit quorumdam
infidelium; nonne eorum quorum cadavera
prostrata sunt in deserto? «Quod enim dicit quale
est? <em>Audierunt</em> et illi, inquit, <em>sicut et nos audimus;</em>
sed quid profuit illis sermo auditus? Non ergo putetis
quia ex auditu tantum praedicationis introitus sit ad
<nobr><sub></sub></nobr> requiem Dei, quia et illi audierunt per Moysen; sed
nihil utilitatis ex auditu habuerunt, quoniam nec
crediderunt,» nec sermo auditus fide contemperatus
est. Discrevit eos qui crediderunt praedicationis
verbo, ab illis qui non crediderunt: ait enim,
<strong>(VERS. 16)</strong> <em>sed non universi.</em> «Caleb vero et Josue,
quia non consenserunt infidelibus, effugerunt poenam
quae illis illata est;» nec hoc solum illis donatum
est mortem evadere, qua caeteri perierunt, sed
etiam datum est illis terram repromissionis intrare,
eamque laudabiliter pro sua portione possidere.
</p><p>
</p><h4>CAPUT IV.</h4>
<p>VERS. 1.---<em>Timeamus nos vero illorum perditionem,
et justum Dei judicium metuamus.</em> qui reddet
<nobr><sub></sub></nobr> unicuique secundum opera sua: requiem sempiternam
fidem habentibus, eam tamen quae per dilectionem
operatur; non credentibus itaque, poenam perpetuam.
<em>Ne forte relicta pollicitatione quam dedimus
Deo in baptismo, iterum revertentes ad opera infidelitatis
quae abdicavimus coram multis testibus.</em>
Unusquisque pro seipso laboret, ne forte minus
dignus inveniatur <em>introeundi in requiem Dei.</em> (VERS.
2.) <em>Etenim nobis nuntiatum est,</em> quomodo intrare debeamus
in requiem Dei, <em>sicut et illis;</em> nobis tamen
per filium, illis vero per famulum. Confestimque
verba exhortationis subjungit Apostolus, dicens:
<strong>(VERS. 3)</strong> <em>Ingredimur </em>[Leg., <em>ingrediemur</em>] in requiem,
qui credimus, quemadmodum dixit: Quibus
<nobr><sub></sub></nobr> juravi in ira mea, si introibunt in requiem meam.
Nos vero hortatur intrare in requiem, ne forte nobis
dicatur sicut illis: <em>Si introibunt, id est, non introibunt
in requiem meam.</em> Festinat enim ostendere
aliam esse requiem, ad quam vocati sumus, id est,
coelorum; nec nos dicit illam quae in Palaestina est
intraturos; sed illos non intraturos, propter obdurationem,
nec in Palaestinam nec in requiem coelestem.
Addidit itaque de prima requie loqui, dicens:
<strong>(VERS. 4)</strong> <em>Et quidem operibus ab institutione mundi
factis.</em> Dixit enim quodam loco de die septima sic: Et
requievit Deus die septima ab omnibus operibus suis.
Confestimque de secunda subjunxit quae promissa est
populo Dei: <strong>(VERS. 5)</strong> <em>Et</em> in ista, inquit, <em>rursum:</em>
Si introibunt in requiem meam. Si vero conjunctio
<nobr><sub></sub></nobr> pro affirmatione, pro negatione, pro dubitatione
accipi potest; superius vero pro negatione posita
est, ubi ait propter incredulitatem illorum jurasse
Deum, non introire eos in requiem promissam, addidit:
<em>Si introibunt, id est, non introibunt;</em> hic vero
potest intelligi pro affirmatione positum esse, quasi
diceret: Si introibunt, bene habebunt; ideo addidit:
<em>Quoniam superest quosdam introire in illam.</em> In illam
videlicet quae in Palaestina fuit pauci intraverunt, id
est, duo tantum, Caleb et Josue, ex omnibus illis qui
de Aegypto perrexerant. Proinde ait: <strong>(VERS. 6)</strong> <em>Et
hi quibus prioribus annuntiatum est, non introierunt
propter incredulitatem;</em> eos signans qui de Aegypto
profecti sunt, quorum cadavera prostrata sunt in
deserto. Deinde intrat de tertia, quae per Christum
<nobr><sub></sub></nobr> credentibus promissa est, quamvis obscure, disputare:
<strong>(VERS. 7)</strong> <em>Item,</em> inquit, <em>terminat diem quemdam,
hodie in David dicendo, sicut post tantum temporis
supra dictum est;</em> hodie si vocem ejus audieritis,
nolite obdurare corda vestra. <strong>(VERS. 8.)</strong> <em>Nam si eis
Jesus requiem praestitisset, nunquam de alia loqueretur.</em>
Hic ostendit tertiam {676} quamdam esse requiem,
de qua David dixit: <em>Hodie.</em> Non illam significans
ad quam Jesus populum introduxit, sed aliam
quamdam esse multo excellentiorem illi, ad quam
non typicus, sed verus Jesus introduxit eos qui sunt
ejus. «Audiamus ob hoc certum sit [<em>Chrys.,</em> unde hoc
certum sit]. Post tantos annos, inquit, iterum dicit
David: <em>Hodie si vocem ejus audieritis, nolite obdurare
corda vestra.</em> Si enim veram <em>Jesus praestitisset requiem</em>
<nobr><sub></sub></nobr> populo, cujus ductor fuit, <em>neque </em>[Leg., <em>nunquam</em>]
de alia requie David <em>loqueretur postea.</em> Certum
est quia futurum est quosdam accipere requiem,»
quae per illam significata est, quae est in
Palaestina, ad quam verus Jesus ducturus est populum
suum.
</p><p>VERS. 9, 10.---<em>Itaque relinquitur sabbatismus populo
Dei.</em> Qui enim ingressus est in requiem ejus,
etiam ipse requievit ab operibus suis, sicut a suis
Deus. Requies vero Dei operum perfectio intelligenda
est, dum sexto die finita primordiali rerum
creatione, et in septimo cessavit a novarum creatione
naturarum. Per illam vero requiem Dei quae
aeterna est, nos ad aeternam studiose provocat requiem,
<nobr><sub></sub></nobr> quam sabbatismum nominavit, quia videlicet
Judaeis locutus est. «Non dixit hoc loco requiem,
sed <em>sabbatismum;</em> proprium nomen, ad quod
gaudebant et concurrebant, sabbatismum regnum
Dei vocans; sicut enim sabbato ab omnibus malis
abstineri praecepit [<em>Adde ex Chrys.,</em> et illa tantum
fieri], quae ad obsequium Dei pertinent, quae
sacerdotes efficiebant, et quae animam juvabant, et
nihil aliud [<em>Adde ex eodem, sic et tunc</em>].» Nec
talem sabbatum vult in regno Dei, ut iterum quis
exinde revertatur ad opera laboriosa, sicut in sabbato
carnali fecerunt; istud vero sabbatum Dei quicunque
intrat, requievit perpetuo ab operibus suis,
sicut a suis Deus. Volens itaque eos de resurrectione
instruere et de requie sempiterna, <em>hodie saepissime</em>
<nobr><sub></sub></nobr> interposuit, ut nunquam desperarent se intraturos,
quasi diceret: «Si quisquam peccaverit, usquequo
est hodie, spem habeat revertendi. Nullus igitur
desperet usquequo vivit.»
</p><p>VERS. 11.---<em>Festinemus ergo ingredi in illam
requiem, ut ne in idipsum incidat incredulitatis
exemplum.</em> «Magna quidem res est fides et salutaris;
et sine hac non est salvari possibile alicui, sicut
dictum est: <em>Sine fide impossibile est placere Deo;</em>
sed non sufficit sola haec: operari per dilectionem
fidem necessarium est, et conversari digne Deo.
Proinde etiam Paulus admonet eos qui dignationem
mysteriorum suscipere meruerunt, dicens: <em>Festinemus
ingredi in illam requiem.</em> Festinemus, inquit,
quoniam non sufficit fides, sed debet addi et vita
<nobr><sub></sub></nobr> fidei condigna; et multum studium debet adhiberi,
ne fides sit otiosa: Si enim terram intrare illi non
meruerunt qui murmurati sunt contra Deum, quomodo
nos coelum merebimur intrare indifferenter viventes
sicut gentes?» Opus est quippe omni volenti
coelum possidere, fidem operibus bonis ornare. Nec
hoc solum damni habet male vivens, quod [<em>Suppl.,</em>
non] intrat in regnum Dei; verum etiam, quod majoris
est terroris, poenae perpetuae mancipari: ideo
addidit: <em>Ut ne in idipsum incidat incredulitatis exemplum.</em>
Eorum interitu qui perierunt in deserto terruit
audientes, ne in illorum inciderent judicium,
quasi dixisset: Sufficienter ex parentibus nostris
docemur ne in similia incidamus; ne eadem patiamur
quae illi passi sunt; hoc est, in idipsum exemplum
<nobr><sub></sub></nobr> infidelitatis. Deinde ut majorem peccantibus
incuteret formidinem, subjungit: <strong>(VERS. 12)</strong> <em>Vivus</em>
est enim, inquit, <em>Dei sermo, et efficax, et penetrabilior
omni gladio ancipiti.</em> Hic ostendit eumdem nos habere
judicem, qui illos propter incredulitatem eorum
damnavit; dixit enim: <em>Vivus est sermo Dei.</em>
Sermo Dei, Filius est Dei, qui de seipso ait: <em>Si
quis sermonem meum servaverit, mortem non videbit
in aeternum</em> <strong>(Joan. VIII, 51)</strong>. Sicut illi, si servarent
sermonem Dei, viverent terramque promissionis intrarent,
sic et nos, si servaverimus sermonem ejus,
vivemus, requiemque coelestem intrabimus. <em>Vivus
est enim Dei sermo, et efficax, et penetrabilior omni
gladio ancipiti.</em> Gladius enim anceps potest membra
dividere a corpore, et penetrare secreta et naturam
<nobr><sub></sub></nobr> carnis. Sed eo multo penetrabilior est sermo Dei,
<em>pertingens,</em> ut ait Paulus, <em>usque ad divisionem animae
ac spiritus, compagum quippe et medullarum;</em> et
discretor est cogitationum etiam et intentionum cordis.
Anima vivimus, spiritu intelligimus; vita nobis carnalis
cum bestiis communis est; {677} ratio spiritalis
cum angelis. Tam efficax est judicium Dei, ut
discernat inter carnalia peccata et spiritalia, quis
quid cogitat animo, vel quo desiderio Deo serviat in
corde. Tam penetrabilis est ejus intuitus, ut omnia
nostra quae agimus vel cogitamus, certius agnoscat
quam nosmetipsi. Illum semper habemus testimonium
actuum nostrorum vel cogitationum, quem judicem
habituri sumus. Timeamus ejus praesentiam,
<nobr><sub></sub></nobr> cujus scientiam nullatenus effugere valebimus. Dixit
enim, <em>ut discretor sit sermo Dei, id est,</em> providentia
Dei, <em>cogitationum et intentionum cordis:</em> ostendens
quia omnia nostra interiora vel exteriora dijudicabuntur
ab eo, quia omnia nostra novit, et totum per
totum penetrat hominem. Nec mirum si totus ubique
totam suam agnoscit creaturam, sive spiritalem, sive
corporalem, quia nihil quod factum est, sine eo factum
est. Ideo addidit: <strong>(VERS. 13)</strong> <em>Et non est ulla
creatura invisibilis in conspectu ejus.</em> Omnia autem
nuda et aperta sunt oculis ejus. «Hic maxime
eos terruit, ne forte adhuc, inquit, in fide stantes
non cum integra satisfactione perficiatis fidei opera,
quae ipse quae in corde sunt discernit; ibi examinat,
ubi considerat, reddens unicuique secundum opera
<nobr><sub></sub></nobr> sua. Et quid dicemus de hominibus? Ac si angelos
dicas, ac si archangelos, ac si cherubim atque seraphim,
ac si aliam quamlibet creaturam, omnia revelata
sunt oculo ejus, omnia aperta et manifesta. Quid
est quod eum possit latere? <em>Omnia nuda et aperta
sunt oculis ejus;</em> ad quem nobis sermo.» Quid est, <em>ad
quem nobis sermo est? Hoc est, ipsi reddituri sumus
rationem actuum nostrorum.</em>
</p><p>VERS. 14.---<em>Habentes ergo pontificem magnum, qui
penetravit coelos, Jesum Filium Dei.</em> Paululum enim
ante de divinitate ejus disserens ait: <em>Omnia nuda et
aperta sunt oculis ejus;</em> nunc autem, quia de carne
loquitur, de pontificatu disputat illius, qui semetipsum
offerebat nostrae causa salutis; et quomodo prior
omnium intrasset in requiem. Habemus enim pontificem
<nobr><sub></sub></nobr> magnum, qui penetravit coelos. Ergo Moyses
ductor populi, cui promissa est requies transitoria,
non intravit in requiem quam saepius populo promisit;
iste vero sacerdos, melioris promissionis sponsor,
viam faciens credentibus in se, primus intravit in
requiem populo sibi credito promissam; ostendens
eum magnum sacerdotem, <em>quia sempiternum habet
sacerdotium, semper vivus ad interpellandum pro nobis:</em>
et hunc ipsum Filium Dei ostendens, dum dixit:
<em>Jesum Filium Dei, quod nusquam de Moyse dicere
voluit;</em> sed eum famulum proferebat in superioribus,
testificans eum sub nomine Jesu, quod nomen angelus,
a Deo directus virgini annuntiavit Filium Dei
esse verum, et ideo magnum sacerdotem. <strong>(VERS. 15.)</strong>
<em>Teneamus confessionem.</em> Non enim habemus pontificem,
<nobr><sub></sub></nobr> qui non possit compati infirmitatibus nostris.
Qualem confessionem dicit? Quoniam Filius Dei est;
quoniam Christus Deus est; quoniam passus est, sepultus
est, resurrexit tertia die, ascendit in coelum,
sedet ad dexteram Dei Patris, inde venturus judicare
vivos et mortuos; per quem omnia bona habemus,
redemptionem, resurrectionem, haereditatem cum eo
sempiternam. Haec confiteamur. Quia vero haec vera
sunt manifestissime [<em>Leg.,</em> manifestum est] ex eo
quod pontifex est, in interiora velaminis constitutus
intrat in sanguine aspersus proprio, non alieno, sicut
pontifices priores, qui sanguine vaccae rufae aspergebantur.
<em>Non enim habemus pontificem, qui non possit
compati infirmitatibus nostris.</em> Non, inquit, ignorat
<nobr><sub></sub></nobr> quae nostra sunt; venit enim per viam humanae conditionis;
<em>per omnia sine peccato, nihil secum afferens,
unde morti debitor esset, sicut ipse in Evangelio
testatur dicens:</em> <em>Venit enim princeps hujus mundi,
et in me non habet quidquam</em> <strong>(Joan. XIV, 30)</strong>. «Multi
pontifices ignorant eos qui in tribulationibus constituti
sunt, neque quae sit tribulatio in quolibet, sciunt.
Impossibile quippe est scire afflictiones delictorum
[<em>Chrys.,</em> afflictorum] ei qui experimentum afflictionis
non habuit, et sensibiliter omnia sustinuit [<em>Chrys.,</em>
non sustinuit]. Pontifex enim noster competenter
omnia sustinuit,» quae fuerunt humanae miseriae illata
post peccatum primi hominis; et tunc in interiora
velaminis, ad thronum paternae majestatis ascendit.
<em>Tentatum autem per omnia pro similitudine carnis</em>
<nobr><sub></sub></nobr> absque peccato. Tentatus siquidem diversis modis,
sed non superatus; in tribulationibus probatus, ubique
victor gloriosus. <em>Tentatus</em> est siquidem <em>pro similitudine</em>
carnis absque {678} <em>peccato.</em> Similitudinem
itaque carnis peccati habuit; quae tamen caro illius
absque omni peccato fuit. Haec est tentatio qua tentatus
est: «persecutionem plurimorum passus est,
sputa suscepit, accusatus est, detractionem sustinuit,
calumnias passus est, repulsus est a propria gente,
in finem crucifixus est. <em>Juxta similitudinem, inquit,</em>
<em>sine peccato.</em> Dum dicit, <em>in similitudine carnis, hoc
non dicit, quia similitudo carnis fuit in eo, sed quia
carnem suscepit veram.</em> Quare ergo dixit, <em>in similitudine
carnis? Natura vera quam suscepit, similis est
carni nostrae;</em> peccata vero nequaquam habuit,» quae
<nobr><sub></sub></nobr> nostra caro de parentibus contraxit; quia tale fuit
originale peccatum in carne primi hominis, ut inde
et poena et remedium fieri potuisset. Poena et peccatum
in omni humano genere, praeter in Christo, in
quo solo salus et remedium fuit. Non enim praejudicata
est caro peccatrix, ut inde remedium fieri non
potuisset. Praesciebat potentia Dei, qualiter ex eadem
massa justitiae, aequitatis et misericordiae pietas provenire
potuisset
</p><p>VERS. 16.---<em>Adeamus ergo cum fiducia ad thronum
gratiae, ut misericordiam consequamur, et gratiam inveniamus
in auxilio opportuno.</em> Adeamus ergo cum
fiducia, hoc est, adeamus per fidem ad thronum gratiae
ejus, habeamus, quamvis peccatores simus, 
<br>@ <nobr><sub></sub></nobr> Deficiunt aliqua in manuscripto.. . .
<nobr><sub></sub></nobr> per ejus gratiam recuperare posse, si tamen fructus
dignos fecerimus poenitentiae, et fidem firmam usque
in finem retineamus. Nunc verus sedet pontifex noster
Jesus Filius Dei in throno gratiae, paratus indulgere
peccatis nostris in hoc opportuno auxilio. Nunc
vero opportunum tempus est auxilii et misericordiae
illius, sicut iste Doctor egregius alio loco dixit: <em>Ecce
nunc tempus acceptabile, ecce nunc dies salutis</em> <strong>(II Cor.
VI, 2)</strong>. Et propheta multo ante hoc auxilii opportuni
tempus significans, <em>Tempore,</em> inquit, <em>opportuno audivi
te, et in die salutis adjuvi te</em> (Isaiae XLIX, 8). Namque
et nunc post baptismum peccantes invenire misericordiam,
si poenitentiam egerint, gratia est illius,
<nobr><sub></sub></nobr> qui sedet in throno gratiae. Quod vero opportunus
factus est pro nobis, magnum est humilitatis indicium,
quam ex nostra suscepit natura; non suae substantiae,
quam habet triumphaliter cum Patre, cui
nos fidem cum fiducia bonitatis suae afferamus, hoc
opportuno tempore, cum sedet in gratiae throno, et
omnia tribuit quae nobis ad salutem provenire certissimum
est. «Modo tempus est donorum; nemo de
seipso desperet.» Timeamus thronum aequitatis ejus,
cum venerit dijudicare omnia secundum justitiam:
et tunc erit desperationis tempus nunc nolentibus
converti ad sedem gratiae, cum thalamus erit clausus,
tantumque cum sponso remanent, qui lucentes
bonis operibus ferent lampades.
</p><p>
</p><h4>CAPUT V.</h4>
<p><nobr><sub></sub></nobr> VERS. 1.---<em>Omnis namque pontifex ex hominibus
assumptus, pro hominibus constituitur in his quae sunt
ad Deum.</em> «Vult ostendere jam beatus Paulus quomodo
multo melius est testamentum hoc quam vetus,
quia nihil est in hoc imaginarium,» ut puta,
non templum corporale, non victimae carnales, non
observationes legales, sed altiora et perfectiora omnia,
quia totum quidquid est in spiritalibus hujus
testamenti ratio est. Sed quia spiritalia non sic introducunt
infirmos, sicut corporalia, de corporalibus
enim incipiebat disputare dicens: <em>Omnis namque
pontifex ex hominibus assumptus, pro hominibus constituitur.</em>
Definit enim tempus, primum quid sit pontifex,
et demonstrat quae pertineant ad pontificem, et
quid sit ejus ministerium, et quae sint signa pontificatus;
<nobr><sub></sub></nobr> id est, <em>ut offerat dona et sacrificia pro peccatis,
et ut condolere possit his qui ignorant et errant:</em>
quoniam et ipse circumdatus est infirmitate. «Oportebat
enim de excellentibus terrenis fidem facere,» ut
ad excellentiora spiritalia pervenire possint, et ut
consuetudo [<em>Leg.,</em> a consueto] sacerdotium more qui
in lege fuit, ad altius, id est Christi, sacerdotium eos
perduceret, qui adhuc infirmati fuerunt. Et propter
modum carnalis pontificis introducit. Pontificis
itaque officium est, inter Deum stare et populum;
Deum deprecari pro populi delictis. Hoc
etenim Christus fecit, seipsum offerens pro peccatis
nostris, semper vivus ad interpellandum pro {679}
nobis; semel ab hominibus assumptus, sed semper
<nobr><sub></sub></nobr> pro hominibus interpellandus [<em>Forte, interpellans</em>].
Ponit hic Apostolus quaedam communia cum Christo,
cum sacerdotibus; quaedam vero altiora, quod itaque
ait: «<em>Omnis namque pontifex ex hominibus assumptus;</em>
hoc commune est. <em>Pro hominibus constituitur;</em>
et hoc: <em>ut offerat dona et sacrificia pro peccatis;</em>
et hoc, sed non totum. Reliqua vero non sunt
communia: <strong>(VERS. 2)</strong> <em>Qui potest condolere his qui
ignoranter peccant;</em> hic jam excellentia est,» de qua superius
in priori sententia latius disputavit. Quod vero
adjunxit: <strong>(VERS. 3)</strong> <em>Et propterea debet, quemadmodum
et pro populo, ita etiam pro semetipso offerre pro peccatis,
hoc vero ad sacerdotes legales magis pertinet,</em>
<nobr><sub></sub></nobr> quam ad Christum. Nisi forte quis dicat unum esse
corpus Christi, Ecclesiam; et dum offert pro Ecclesia,
pro suis etiam membris offerat. Sed haec violenta
interpretatio videri potest. Deinde disputare aggreditur,
quomodo quis ad sacerdotium accedere debeat.
<strong>(VERS. 4.)</strong> <em>Nec</em> quisquam, ait, <em>sumit sibi honorem,
sed qui vocatur a Deo tanquam Aaron.</em> Hic
etiam percutit sacerdotes honoris cupidos et sacerdotii
avidos: non pro salute populi, sed pro ambitione
saeculi. Igitur Aaron vocatus est a Deo; signo
florentis virgae demonstratus est sacerdotem a Deo
esse electum: etiam et incendio eorum qui ejus pontificatui
invidere voluerunt.
</p><p>VERS. 5.---<em>Sic et Christus non semetipsum clarificavit,
ut pontifex fieret, sed qui locutus est ad eum:</em>
<nobr><sub></sub></nobr> Filius meus es tu, ego hodie genui te. Hoc est quod
in Evangelio ipse ait: <em>Non enim a meipso veni, sed
ille me misit</em> <strong>(Joan. VIII, 42)</strong>. Et iterum: <em>Si ego glorifico
meipsum, gloria mea nihil est;</em> est enim Pater,
qui glorificat me. Notandum quod glorificare, et honorare,
et clarificare, tria quidem verba, sed una
res est quod Graece dicitur <em>doxaxin, sed interpretatum
varie aliter atque aliter positum in Latino.</em> Quod
in Evangelio dictum est <em>glorifico,</em> hic Apostolus <em>clarificationem
nominat.</em> Clarificatus est ergo Filius a Patre,
quando super baptizatum vox Patris audita est
de coelis: <em>Hic est Filius meus dilectus, in quo mihi
bene complacuit</em> <strong>(Matth. III, 17)</strong>. Quae clarificatio
sive glorificatio multo ante per Prophetam, Spiritu
sancto inspirante, praedicta est: <em>Dominus dixit ad</em>
<nobr><sub></sub></nobr> me: Filius meus es tu, ego hodie genui te <strong>(Psal. II, 7)</strong>.
Dominum significat Patrem. Attendamus autem, quod
posuit: <em>Dixit ad me:</em> Filius meus es tu; quod ei
etiam dicturus erat post baptismum: <em>Hic est Filius
meus dilectus, in quo mihi complacui</em> <strong>(Matth. XVII, 5)</strong>.
Hoc itaque, ut Christum unam personam sentires et
unigenitum Dei Filium, adjecit. <em>Ego hodie genui te.</em>
Hoc jam nihil habet commune cum caeteris, qui filii
dicuntur, quia sacerdotes appellantur, de quibus dictum
est: <em>Ego dixi:</em> Dii estis, et filii Excelsi omnes
<strong>(Psal. LXXXI, 6)</strong>; sed totum est unigeniti Filii proprium.
</p><p>VERS. 6.---<em>Quemadmodum et in alio loco dicit:</em>
Tu es sacerdos in aeternum, secundum ordinem Melchisedech.
<nobr><sub></sub></nobr> Melchisedech secundum legalia mandata
non fuit sacerdos, sed secundum singularis sacerdotii
dignitatem; panem offerens Deo et vinum, non
brutorum animalium sanguinem: in cujus ordine sacerdotii
Christus factus est sacerdos, non temporalis,
sed aeternus; ad quem hoc dictum est: <em>Tu es sacerdos
in aeternum secundum ordinem Melchisedech.</em> Omnes
enim sub lege erant sacerdotes; iste solus secundum
ordinem Melchisedech, ex eo quod natus est
de utero virginali ante luciferum; non secundum id
quod natus est ex Patre Deus apud Patrem coaeter
nus gignenti et consubstantialis: sed sacerdos propter
carnem quam assumpsit, aut propter victimam
quam pro nobis offerebat, a nobis susceptam, id est,
carnem et sanguinem suum: de qua victima ipse in
<nobr><sub></sub></nobr> Evangelio ait: <em>Nisi manducaveritis carnem Filii hominis,
et biberitis ejus sanguinem, non habebitis vitam
in vobis</em> <strong>(Joan. VI, 54)</strong>. Sed in ista carne et sanguine
nil cruentum, nil corruptibile mens humana concipiat;
ne, sicut dicit Apostolus, <em>qui enim corpus Domini
manducat indigne, judicium sibi manducat</em>
 <strong>(I Cor. XI, 29)</strong>, sed vivificatricem substantiam atque
salutarem in pane et vino, per quae, si digne sumitur,
nobis est peccatorum remissio et regni Dei possessio
collata. Hujus ordinem sacrificii per mysticam
similitudinem Melchisedech justissimus rex instituit,
quando Domino panis et vini fructus obtulit.
Constat enim pecudum victimam periisse, quae fuerunt
ordinis Aaron, non Melchisedech: sed hoc manere
potius institutum, quod toto orbe in sacramentorum
<nobr><sub></sub></nobr> erogatione celebratur. Sacerdos {680} autem
praecipue dicitur Christus, qui semel se pro nobis obtulit
immolandum, sicut semel de Melchisedech in
sancta legitur Scriptura, et ejus sacerdotio. <em>In aeternum
vero cum dicitur, ipse significatur Dominus
Christus, qui permanet in gloria sempiterna.</em>
</p><p>VERS. 7.---<em>Qui in diebus carnis suae preces supplicationesque ad eum, qui possit salvum illum a morte
facere, cum clamore valido et lacrymis offerens exauditus
est pro sua reverentia.</em> Quid vero in sacerdotio
noster pontifex egisset, certius hic exprimit Apostolus
dicens: <em>Qui in diebus carnis suae;</em> dies quippe
carnis Domini nostri, dies sunt in quibus carnem assumpsit;
in quibus tentatus est, passus est; in quibus
preces supplicationesque ad eum qui possit illum
<nobr><sub></sub></nobr> salvum facere a morte, offerebat. Totum vero quidquid
egit Christus in carne, preces sunt et supplicationes
pro peccatis humani generis. Sancta vero sanguinis
ejus effusio clamor validus est, in quo exauditus
est a Deo Patre pro reverentia ejusdem passionis
suae, [quam] sine peccato, nostrae salutis causa,
perpessus est. Qui nullum habens peccatum, peccatum
pro nobis factus est, id est, oblatio pro peccatis
nostris. Hoc enim totum in magna reverentia et
perfectissima charitate peregit, qui prior dilexit nos
et tradidit semetipsum pro nobis hostiam Deo acceptabilem;
qui ideo exauditus est a Deo, quia hostiam
acceptabilem obtulit Deo, id est, seipsum. Simile est
itaque, quod hic dicitur: <em>Qui preces supplicationesque</em>
<nobr><sub></sub></nobr> ad eum, qui possit salvum facere illum a morte,
cum clamore valido et lacrymis offerens, ei, quod in
Evangelio legitur eum dixisse: <em>Pater, si fieri potest,
transfer a me calicem istum, verumtamen non mea
voluntas, sed tua fiat</em> <strong>(Luc. XXII, 42)</strong>; quia non venit
facere voluntatem suam, sed ejus qui misit illum.
Voluntatem paternae dispensationis praeposuit voluntati
carnis suae, ut veram ostenderet in seipso humanitatis
nostrae naturam. Beatus Paulus hic dicit preces
eum et supplicationes fundere, non timore mortis,
sed nostrae causa salutis. Unde alio loco dicit
etiam, sanguinem Christi melius clamasse pro nobis,
quam sanguinem Abel, qui ad accusandum fraternum
scelus de terra clamavit; Christi vero sanguis ad interpellandum
pro nobis de terra clamat ad Patrem.
</p><p><nobr><sub></sub></nobr> VERS. 8-10.---<em>Et quidem, cum esset Filius Dei,
didicit ex his quae passus est, obedientiam:</em> et consummatus
factus est omnibus obtemperantibus sibi
causa salutis aeternae; appellatus a Deo pontifex juxta
ordinem Melchisedech. De similitudine pontificatus
Melchisedech superius dictum satis arbitror. Nunc
videamus quid vult intelligi Apostolus in eo quod ait:
<em>Qui cum esset Filius Dei, didicit ex his quae passus
est, obedientiam.</em> Hanc obedientiam quam hic didicisse
Filium Dei dicit, hoc est, voluntarie suscepisse,
alio quoque loco ostendit, ubi ait: <em>Factus est obediens
Patri usque ad mortem, mortem autem crucis,
propter quod et Deus exaltavit illum</em> <strong>(Philip. II, 8, 9)</strong>.
In eo vero, quod ait: <em>Consummatus factus est omnibus
obtemperantibus sibi causa salutis aeternae.</em> Consummatus,
<nobr><sub></sub></nobr> id est, perfectus; ostendit quantum lucrum
sit ejus passio, quae omnibus credentibus sufficit
ad salutem sempiternam. Igitur si obedientia Filii
causa est salutis humanae, quanta nobis necessitas
est obedire Deo, ut digni inveniamur ejus salutis
quam nobis per Filium proprium perdonavit?
</p><p>VERS. 11.---<em>De quo grandis sermo nobis est, et
ininterpretabilis ad dicendum;</em> quoniam imbecilles
facti estis ad audiendum. Causam enim reddit cur
esset sermo quem de Filio incarnato instituit, difficilis
ad interpretandum: id est, quia illi imbecilles
erant et fragili sensu ad intelligendum profunda Dei
mysteria. Qui etiam pro tempore magistri debuerant
esse, facti sunt [<em>Suppl.</em> imbecilles], quibus lac opus
<nobr><sub></sub></nobr> est, non solidus cibus. Illa difficultas interpretandi in
illorum fuit tarditate, non in apostolica sapientia,
cui revelata sunt mysteria a saeculis abscondita, sicut
in Epistola ad Ephesios plenissime demonstrat <strong>(Ephes.
III, 8)</strong>. Deinde subjunxit: <strong>(VERS. 12)</strong> <em>Etenim cum
deberetis magistri esse propter tempus, rursum indigetis,
ut vos doceamini quae sunt elementa exordii sermonum
Dei:</em> et facti estis, quibus lacte opus sit, non
solido cibo. Ad eos igitur loquitur qui exercitatum
sensum per legem et prophetas de adventu Christi
et gratia quae per eum credentibus allata est, habere
debuerunt; qui etiam magisterio aliis per mysteria
Dei quae data sunt illis, poterant esse si credidissent.
Nunc autem tales facti sunt ut infantes, quibus prima
elementa litterarum traduntur {681} ad legendum.
<nobr><sub></sub></nobr> Dum illorum fuit fortes esse in fide et alacres in
scientia, ad percipiendum solidum sapientiae cibum
qui est perfectorum, nunc facti sunt quibus est lacte
opus. Lac enim humilem sermonem vocat, quo eos
indiguisse testatur, qui etiam ad altiora mysteriorum
Dei secreta ascendere non poterant. Exempli gratia,
qui non potest intelligere quod evangelista ait:
<em>Verbum caro factum est, quomodo potest ad altitudinem
ejus sermonis pervenire, ubi ait:</em> <em>In principio
erat Verbum, et Verbum erat apud Deum, et Deus erat
Verbum.</em>
</p><p>VERS. 13, 14.---<em>Omnis enim qui lactis est particeps,
expers factus est sermonis justitiae.</em> Parvulus
enim est. Perfectorum autem est solidus cibus: eorum
<nobr><sub></sub></nobr> autem qui exercitatos habent sensus ad discretionem
boni ac mali. Palatus enim sapores discernit
ciborum: anima vero variarum probat sermones
doctrinarum, de quibus in sequentibus hujus epistolae
dicit: <em>Doctrinis variis nolite abduci.</em> Sicut enim parvulus
inter cibum et cibum discernere nescit, et saepe
in noxiis sumendis periclitatur, si non prohibeatur a
seniore, ita indoctus quisque discretionem doctrinarum
nescit, facile decipitur, et in via erroris periclitatur.
Quod in lacte et solido cibo, hoc in indocto
et sapiente differt; sicut lac parvulis congruit, et
solidus cibus aetate perfectis, ita indoctis humilis
sermo, et sapientibus arcanum Dei mysterium nosse
convenit, qui exercitatos videntur habere sensus.
«Quomodo igitur poterunt sensus nostri exercitati
<nobr><sub></sub></nobr> esse? utique ex usu et frequenti lectione sanctarum
Scripturarum.» Unde beatum virum Psalmista dicit
esse, <em>qui in lege Domini meditabitur die ac nocte.</em>
</p><p>
</p><h4>CAPUT VI.</h4>
<p>VERS. 1.---<em>Quapropter intermittentes inchoationis
Christi sermonem ad perfectionem feramur.</em> Quapropter,
id est, quia exercitatos sensus in lege Domini
decet vos habere, intermittamus inchoationis Christi
<br>@ <nobr><sub></sub></nobr> Hic quaedam deficiunt in manuscripto.. . . . . . . nisi fidei initium. «Sicut enim eum qui in
doctrinam litterarum adducitur, elementa oportet
primum audire, sic et Christianus primo omnium de
fide catholica erudiri debet, quod est fundamentum
salutis nostrae. Si autem opus habet de fide doceri,
necdum fundamentum habet; firmum enim et fixum
<nobr><sub></sub></nobr> esse oportet hoc fundamentum in corde Christiani,
ut inde dignus fiat ad perfectionem aliarum transferri
virtutum. Si autem quisquam verbum veritatis
audivit, et baptizatus est, et post annos aliquot de
fide iterum audire opus habet, quia credere oportet
eum de resurrectione et futuro saeculo, necdum fundamentum
habet; rursum initium Christianitatis
quaerit, quia fides fundamentum est; caetera vero
superaedificationes,» quod beatus Paulus sequentibus
verbis ostendit, dicendo: <em>Non rursum jacientes
fundamentum poenitentiae ab operibus mortuis et fidei
ad Deum.</em> «Perfectum enim illum vocamus, qui cum
fide vitam habet rectam.» Si autem horum unumquodlibet
deerit, perfectus non erit; si vero ambo
desunt, merito parvulus dici potest; et quasi infans
<nobr><sub></sub></nobr> litteris, sic etiam iste in fide iterum erudiendus est.
Latenter autem legem infirmare vult, et ad gratiam
Christi suos revocare auditores. Qui autem ad virtutem
iturus est, primum malitiam debet culpare et
abjicere, et opera mortis per poenitentiam purgare,
et sic accedere ad Deum.
</p><p>VERS. 2.---<em>Baptismatum doctrinam </em>[Ita Codex;
leg. <em>doctrinae</em>], impositionis quoque manuum et resurrectionis
mortuorum et judicii aeterni. Non enim sufficit
poenitentia mundos facere peccatores, nisi confestim
baptizentur, sicut in Actibus apostolorum beatum
Petrum respondisse legitur: <em>Poenitentiam agite,
fratres,</em> et baptizetur unusquisque vestrum in nomine
<nobr><sub></sub></nobr> Jesu <strong>(Act. II, 38)</strong>. Quia quod impossibile est operari
hominem per se, hoc per Dei gratiam in baptismate
potest accipere. «Quid est enim, <em>baptismatum doctrina?
Non tanquam multorum baptismatum debet
intelligi, sed unius;</em>» quia sicut una fides est, ita
unum et baptisma est; sed pro varietate accipientium
<em>baptismatum dixit.</em> <em>Impositionis quoque manuum,
per quam Spiritus sanctus accipi potest.</em> Creditur
quod post baptismum ad confirmationem unitatis
in Ecclesia Christi a pontificibus fieri solet.
His igitur perfecte in Ecclesia perceptis, {682} fides
resurrectionis et judicii futuri habenda est. Vivere
quippe sicut angeli et nullius egere eorum, quae in
ista vita sunt; hujus vitae promissio nobis facta est
per Spiritum sanctum. Fructus autem hujus promissionis,
<nobr><sub></sub></nobr> ejusdem praesentia vitae est; quae duo, id est,
fides et judicium, semel baptizato restant, non iterum
baptizari.
</p><p>VERS. 3.---<em>Et hoc faciemus, siquidem permiserit
Deus.</em> In hac fide quippe baptismatis, et resurrectionis,
et judicii futuri vos, Deo permittente, pleniter instruimus.
Ne vero ullatenus, qui secundum vel tertium
aestimaret post peccata posse fieri baptisma, mox subjungit,
dicens: (VERS. 4-6) <em>Impossibile est enim eos qui
semel sunt illuminati, gustaverunt etiam donum coeleste,
et participes sunt facti Spiritus sancti, gustaverunt nihilominus
bonum Dei verbum, virtutesque saeculi futuri,
et lapsi sunt, renovari rursum ad poenitentiam, rursum
crucifigentes sibimetipsis Filium Dei, et ostentui habentes.</em>
Impossibile est, inquit, non difficile. Impossibile
<nobr><sub></sub></nobr> est, inquit. In desperationem eos misit, secundo baptizari
posse: quia impossibile est quod fieri non potest;
difficile vero quod, quamvis cum labore, fieri tamen
potest. <em>Si</em> semel, inquit, <em>illuminati estis per gratiam</em>
sancti Spiritus, et <em>gustastis donum coeleste, hoc est,</em>
remissionem peccatorum accepistis, et <em>participes facti
estis Spiritus sancti, in distributione donorum
Dei, quae in Epistola ad Corinthios beatus Paulus
enumerat</em> <strong>(I Cor. XII, 7 seq.)</strong>; <em>et bonum gustastis
verbum Dei, hic doctrinam dicit evangelicam;</em> <em>et virtutes
venturi saeculi cognovistis:</em> quae est revelatio
futuri saeculi, nisi resurrectio et vita beata quae sanctis
promittitur? Haec omnia in doctrina fidei, in
gratia Dei per baptismum illuminati accepistis et
cognovistis. Scitote certissime, si in peccatis iterum
<nobr><sub></sub></nobr> cadetis, impossibile esse vos <em>renovari iterum ad poenitentiam.</em>
«Quid ergo? Exclusa est poenitentia post
baptismum? Absit, sed renovatio per sacri baptismatis
lavacrum secunda vice fieri non potest. <em>Renovari,
dixit, hoc est, novum fieri.</em> Novum quippe facere
hominem sacri baptismatis est, de quo Propheta ait:
<em>Renovabitur sicut aquilae juventus tua»</em> <strong>(Psal. CII, 5)</strong>.
Cujus virtus, id est, baptismatis sacri, in cruce et
sepultura Christi constat. Proinde subjunxit: <em>Rursum
crucifigentes sibimetipsis Filium Dei, et ostentui
habentes.</em> Hoc est, vetus homo noster simul crucifixus
est cum Christo; sicut alio ait loco: <em>Conformes
enim facti sumus mortis ejus;</em> et iterum: <em>Consepulti
enim estis ei per baptismum in morte.</em> Sicut enim
<nobr><sub></sub></nobr> impossibile est secundo crucifigi Christum, hoc est,
ostentui eum habere. Qui secundo se baptizari posse
putat, secundo Christum crucifigere quaerit; qui si
crucifixus est, et mortuus, et victor mortis resurrexit,
atque cum triumpho gloriae coelos ascendit.
«Sicut enim semel Christus mortuus est carne in
cruce, sic nos semel morimur in baptismate; non
carne, sed peccato;» atque sicut ille iterum mori
non poterit, ita nos baptizari non possumus, nisi
fortasse lacrymis poenitentiae, non lavacri regeneratione.
«Quid est ergo? inquis; non est poenitentia?
Est utique poenitentia, sed baptisma aliud non est;
poenitentia vero est, et multam habet fortitudinem
etiam in eum qui peccatis valde demersus est. Si
voluerit, potest eum liberare ex onere peccatorum,
<nobr><sub></sub></nobr> et periclitantem in tuto constituere, ac si ad ipsum
fundum iniquitatis pervenerit: et hoc ex multis
manifestum est testimoniis. Ideo addidit: <em>Nunquid
enim qui cadet, non resurget, aut qui avertitur, non
revertetur</em> <strong>(Jerem. VIII, 4)</strong>. Quale ergo est istud
medicamentum poenitentiae, aut qualiter conficitur?
Primum exculpando propria peccata: <em>Iniquitatem,</em>
inquit, <em>meam non celavi, et pronuntiabo adversum
me iniquitatem meam Domino, et tu abstulisti impietatem
cordis mei</em> <strong>(Psal. XXXI, 6; XXXVII, 19)</strong>. Secundo,
multa humilitate» plangere peccata sua,
fructusque dignos exinde facere poenitentiae, quatenus
nullatenus in eadem iterum corruat peccata.
Deinde multis eleemosynis redimere se incipiat,
qui saeculi habeat potestatem, sicut scriptum est:
<nobr><sub></sub></nobr> <em>Divitiae viri redemptio animae illius</em> <strong>(Prov. XIII, 8)</strong>.
Postremo opus est nulli irasci, neque malum pro
malo reddere, omnibus dimittere peccantibus in se,
dicente ipsa Veritate: <em>Dimittite, et dimittetur vobis.</em>
</p><p>VERS. 7, 8.---<em>Terra enim saepe venientem super
se imbrem bibens, et germinans herbam opportunam
</em>[illis], a quibus colitur, accipit benedictionem a Deo.
Proferens autem spinas et tribulos reproba est, et maledicto
proxima, cujus consummatio in combustionem.
{683} «Cum timore autem audiamus sermones Dei.
Non sunt hae minae Pauli; non sunt hominis verba;
sancti Spiritus sunt, Christi sunt loquentis in Paulo.»
Comparationem hic fecit de proficiente anima in doctrina
Dei, et negligenti salutem suam. Fructiferae
terrae, coelestibusque imbribus irrigatae adaequavit
<nobr><sub></sub></nobr> proficientem animam in floribus sanctorum germinum
dicens: «<em>Terra enim saepe venientem super se
imbrem bibens.</em> Hic declarat quod hi ad quos ei sermo
fuit, susceperunt et combiberunt verbum coelestis
doctrinae, et saepius per legem, per prophetas
perceperunt, et nec sic prompti facti sunt» germina
fidei proferre. Adhuc addidit de bona terra, in quam
cecidit semen verbi Dei, <em>germinans,</em> ait, <em>herbam opportunam.</em>
Nihil sic opportunum, sicut fides in Filium
Dei et vita optima. Haec vero talis terra accipit benedictionem
a Deo, ut ferat trigesimum, sexagesimum,
etiam et centesimum fructum. Et hoc notandum est
quod omnis abundantia in frugibus terrae, in fructibus
arborum [non] aliter nisi per Dei benedictionem
<nobr><sub></sub></nobr> cultoribus ad voluntatem respicere poterit; neque
enim agricolarum fuit terram excitare ad fructus, sed
imperium Dei, sicut alibi idem beatus Paulus ait:
<em>Ego plantavi, Apollo rigavit, sed Deus incrementum
dat</em> <strong>(I Cor. III, 6)</strong>. Hoc ergo de anima florenti in virtutibus
et Dei benedictione digne protulit exemplum,
moxque subjunxit aliud paradigma de ea quae suam
negligit salutem, dicens: <em>Proferens autem spinas et
tribulos, reproba est, et maledicto proxima, cujus consummatio
in combustionem.</em> «Quis namque est ab
istis spinis mundus? Ac si essemus mundi, neque sic
praesumptuosos nos oportet esse, sed timere et tremere,
ne forte pullulent in nobis spinae» peccatorum.
Quomodo anima vel caro spinis plena superbire
poterit? Nunquid non majori sollicitudine exstirpare
<nobr><sub></sub></nobr> eas opus haberet? «Quae sunt ergo spinae? Audiamus
Christum de spinis dicentem, quia cura saeculi hujus
et deceptio divitiarum praefocant verbum, et infructuosum
efficitur. «Proferens, dixit, spinas, non generans,
maledictioni proxima est. O quantam habet
consolationem hic sermo! Maledictioni, inquit, proxima,
non maledictio [<em>Chrys.,</em> non maledicta]. Qui
autem necdum in maledictionem incidit, sed proximitatem;
et longe fieri poterit. Et non hoc solum
consolatus est, sed etiam in eo quod sequitur. Non
dixit: Reproba et maledictioni proxima, quae comburetur.
Sed quid? Cujus consummatio in combustionem.»
Haec combustio non erit, nisi quis usque
in finem permaneat in peccatis suis. Quia <em>in quacunque
die conversus fuerit peccator, vita vivet,</em> et non
<nobr><sub></sub></nobr> morietur <strong>(Ezech. XXXIII, 12)</strong>. «Si vero abscindamus
spinas per poenitentiam, poterimus mille bonis perfrui,
et fieri probabiles, et benedictionis Dei participes.
Postquam autem increpavit eos sufficienter, et
terruit, et percutit, curat eos iterum, ne desperatos
faciat; neque in omnibus adulatur, neque in omnibus
percutit. Nec haec dicimus veluti putantes vos spinis
plenos, sed timentes ne tales efficiamini. Melius est
enim verbis vos terrere, ne rebus ipsis doleatis.»
</p><p>VERS. 9.---<em>Confidimus autem, dilectissimi, de vobis
meliora et viciniora salutis, tametsi ita loquimur.</em>
Quia beatus Paulus non habuit unde eos ad quos
scripsit de praesente laudaret, incipit eis de spe futurorum
praedicare dicens: <em>Confidimus, fratres, de vobis
meliora et viciniora salutis, quamvis ita dicamus.</em>
<nobr><sub></sub></nobr> Quasi dixisset: Optima quaedam de vobis confidimus.
et quae saluti vestrae proficiant; non utique, quod superius
dixi de reproba terra et combustione proxima,
non de vobis hoc dicimus, quia meliora de vobis credimus.
Adduxit quoque eis in memoriam praeterita,
ut ex praeteritis eos alliceret ad bona quaeque, ideo
subjunxit: <strong>(VERS. 10)</strong> <em>Non enim injustus Deus, ut
obliviscatur operis vestri, et dilectionis quam ostendistis
in nomine ipsius, qui ministrastis sanctis et ministratis.</em>
«Ecce quomodo recreavit animas eorum, et
confortavit, antiqua eis in mentem revocans: tunc
fecit eos, ut non aestimarent oblivisci Deum, et praeterita
ejus beneficia in eos; necesse est enim eum
peccare, cui spes deerit futura. Deinde hortatur eos
<nobr><sub></sub></nobr> omnibus modis sperare futura; eum enim qui desperat
de praesentibus beneficiis Dei, quod a Deo non
habeat, de futuris quis poterit eum confortare? Simile
quid Galatis improperat dicens: <em>Currebatis
bene:</em> quis vos fascinavit <strong>(Gal. V, 7)</strong>? Atque iterum:
<em>Tanta enim passi estis sine causa»</em> <strong>(Ibid. III, 4)</strong>: ut
praesens mitigaret eamdem sententiam, mox {684}
subjunxit: si tamen <em>sine causa.</em> Sic etiam hoc loco
temperavit sententiam suam dicens: <em>Non enim injustus
Deus, ut obliviscatur operis vestri, dum tantam
charitatem ostendistis in sanctis.</em> Volumus enim vos
imitari eos <em>qui per fidem et patientiam haereditati
sunt promissiones.</em> Quale vero desiderium haberet de
salute eorum, sequenti ostendit allegatione dicens:
<strong>(VERS. 11)</strong> <em>Cupimus enim unumquemque vestrum</em>
<nobr><sub></sub></nobr> eamdem ostentare sollicitudinem ad expletionem spei
usque in finem. <strong>(VERS. 12.)</strong> <em>Ut non segnes efficiamini.</em>
«Desideramus vero, inquit, non tantum circa verba,
sed etiam in virtutibus conversari. Non quasi priora
vestra culpantes, sed ut de futuris solliciti sitis, admonentes;
hoc est, quales fuistis primum, tales vos
cupimus et modo esse et in futurum. Et non dixit,
<em>volo;</em> quod est auctoritatis doctrinae: sed, quod erat
paternae dilectionis, hoc est, <em>cupimus unumquemque
vestrum eamdem quam olim habuistis sollicitudinem
ad expletionem spei habere in aeternam resurrectionem.</em>»
<em>Verum imitatores eorum, qui fide et patientia
haereditabunt promissiones.</em> Hortatur enim auditores
suos ut fide non ficta et patientia perfecta exspectent
promissiones Dei, et haereditates, quas sanctis suis
<nobr><sub></sub></nobr> promisit. Et hoc firmius exemplis corroborare nititur,
dum dicitur:
</p><p>VERS. 13-15.---<em>Abrahae namque promittens Deus,
quoniam neminem habuit per quem juraret majorem,
juravit per semetipsum, dicens:</em> Benedicens benedicam
te, et multiplicans multiplicabo te. Et sic longanimiter
ferens adeptus est promissionem. Mira est sapientia
beati Pauli: per vices enim laudibus extollit eos ad
quos scribit; per vices terroribus antecedentis historiae
terret eos, ne infideles essent, et minus creduli
promissioni Dei; per vices vero eorum exemplis
hortatur ad patientiam et fidem. Et ut indubitanter
credant, non solum Deo dicente, verum etiam jurante
per semetipsum. Et dum ei multa suppeterent exempla
sanctorum, qui per patientiam haereditarent promissiones
<nobr><sub></sub></nobr> Dei, praecipue fidelis Abraham, «propter
dignitatem personae suae, et propter quod maxime in
eo istud contigerit [<em>Suppl.</em> meminit].» <em>Qui longanimiter
ferens adeptus est in filiis suis promissiones, non
modo praeteriti temporis, quae in populo Dei impletae
sunt, magis etiam in futurum pronuntians in filios
fidei Abrahae;</em> cujus filii sunt quos bonitas Dei de lapidibus
gentium suscitavit, et fecit eos in fide esse
filios Abrahae. Promissionem Dei cooperata est longanimitas
audientis, et exspectantis haereditatem
promissam; quam quidem pusillanimes et incredibiles
[<em>Sic ms.</em>] verbis Dei non fuerunt adepti, sed plurima
illorum in deserto periit multitudo. Quam impium
est, Deo jurante, non credere! <em>Juravit enim</em>
<nobr><sub></sub></nobr> per semetipsum, quia neminem habuit majorem per
quem juraret. Potest hic persona, in hoc juramento,
Dei Patris intelligi, qui de Filio suo eidem patriarchae
promisit dicens: <em>Et in semine tuo benedicentur omnes
gentes</em> <strong>(Gen. XXVI, 4)</strong>. Non dicit in seminibus, ut beatus
Paulus in alia demonstrat epistola <strong>(Gal. III, 16)</strong>;
sed, in semine tuo, hoc est, Christo. Jurat enim et
idem Christus in Evangelio dicens: <em>Amen, amen,
dico vobis</em> <strong>(Joan. I, 51)</strong>, et ipse per seipsum, quia
nec ipse habuit majorem, per quem juraret. <em>Benedicens
benedicam te.</em> Hoc est, in stellis coeli, per quas
sancti designantur de ejus semine futuri . . . . . <em>Multiplicans
multiplicabo te;</em> et hoc in arena maris, per
quam peccatores populi illius designari possunt. Utraque
enim Dominum dixisse legitur, ubi ait: <em>Et erit</em>
<nobr><sub></sub></nobr> semen tuum sicut stellae coeli, et sicut arena, quae est in
littore maris <strong>(Gen. XXII, 17)</strong>.
</p><p>VERS. 16.---<em>Homines enim per majorem sui jurant,
et omnis controversiae eorum finis ad confirmationem
est juramentum.</em> Si igitur hominum in futurum
credendum est, de quibus dicitur a propheta:
<em>Omnis homo mendax, quanto magis Dei juramento
credi debet, qui est veritas, qui nec falli, nec mentiri
potest?</em> «<em>Homines enim per majorem sui jurant, et
omnis controversiae eorum finis ad confirmationem est
juramentum;</em> prout si diceret: Ex hoc solvitur totius
controversiae disceptatio, non unius cujuslibet, sed
totius. Oportebat quidem sine juramento credere
Deo,» sed jurare Deum, dicit. <strong>(VERS. 17.)</strong> <em>In quo
abundantius volens Deus ostendere pollicitationem haeredibus,</em>
<nobr><sub></sub></nobr> immobilitatemque consilii sui; «propterea
etiam hujus repromissionis mentionem facit, quae ad
nos commune [<em>Chrys.,</em> communiter] facta est. <em>Interposuit
jusjurandum.</em> Quoniam enim apud homines hoc
videtur fidele esse, cum {685} juramentum interfuit
[<em>Chrys.,</em> interfuerit] controversiis eorum. Non aequale
est hominem per se jurare, et Deum; homo enim sui
potestatem non habet;» Deus autem potestatem habet
omnium quae sunt. «Sed quia incredulum est
genus humanum, condescendit ad nos; sicut enim
jurat propter nos, quamvis indignum ei sit non credi,
sicuti superius dictum est: et didicit ex his quae passus
est, quoniam homines hoc putant maxime esse
dignum fide, ut [per] experimentum quis transeat»
<nobr><sub></sub></nobr> ad fidem.
</p><p>VERS. 18, 19.---<em>Ut per duas res immobiles, quibus
impossibile est mentiri Deum, fortissimum solatium
habemus, qui confugimus ad tenendam propositam
spem, quam sicut anchoram habemus animae tutam ac
firmam.</em> Duas res dixit: Dei Patris promissiones de
Filio suo, et adventum Filii in hunc mundum pro
salute nostra. Proposita vero spes veritas est rerum
gestarum quae patriarchis promissae sunt et redditae,
ut ex transactis futura credamus. Quam spem <em>sicut</em>
anchoram, inquit, <em>animae tutam et firmam.</em> «Sicut
anchora, jactata navi, non permittit eam circumferri,
licet venti commoveant eam, sed jactata firmam facit
navem; sic et fides» spe roborata introducit nos in
rerum speciem, quam modo fide et spe tenemus. Ideo
<nobr><sub></sub></nobr> addidit, dicens: <em>Et incedentem usque ad interiora
velaminis.</em> Tempestas enim et multus imber commovet
ratem; anchora autem non permittit eam demergi;
sic etiam nostra spes, quam habemus fixam in
interiora velaminis, nulla infidelitate mergi poterit,
si cum Propheta veraciter dicamus: <em>Jacta in Dominum
curam tuam, et ipse te enutriet</em> <strong>(Psal. LIV, 23)</strong>.
Si hanc non haberemus, omnino demersi eramus,
non tantum in spiritalibus, sed etiam in carnalibus;
quia qui arat, inquit Apostolus, in spe arat, et omnis
labor noster spe mercedis cujuslibet consolatur. Spes
vero penetrat interiora velaminis, dum coelestia absque
ulla dubitatione credit et sperat et amat, operibusque
ostendit, ut pote, quid credat, quid speret.
Ut firmiorem spem nobis adderet, subjunxit: (VERS.
<nobr><sub></sub></nobr> 20) <em>Ubi praecursor pro nobis introivit Jesus, secundum
ordinem Melchisedech, etc.</em> «Oportet itaque et
illos quorum pontifex est, meliores esse: et quantum
est inter Aaron et Christum, tantum est quodammodo
inter Judaeos et Christianos. Superiora etiam et sacrificia
talia videlicet offeramus, quae in illud sanctuarium
coeleste offerri possunt, non jam pecudes et
bovem, non sanguinem et adipem; omnia haec soluta
sunt, et pro eis introductum est rationabile obsequium.
Quid autem est rationabile obsequium? Etiam
quod per animam, quod per spiritum offertur Deo.
<em>Spiritus</em> est, inquit, <em>Deus et eos, qui adorant eum, in
spiritu et veritate oportet adorare»</em> <strong>(Joan. IV, 24)</strong>.
Quid est Deum in spiritu adorare, nisi in charitate et
fide perfecta, et spe indubitata, et sanctis animae
<nobr><sub></sub></nobr> virtutibus, quas Apostolus in alio loco abundanter
enumerat?
</p><p>
</p><h4>CAPUT VII.</h4>
<p>VERS. 1, 2.---<em>Hic enim Melchisedech rex Salem
sacerdos Altissimi, qui obviavit Abraham regresso a
caede hostium, et benedixit ei, cui decimas omnium
divisit Abraham.</em> Tradunt Hebraei hunc esse Sem,
primum filium Noe, et eo tempore quo ortus est
Abraham habuisset antiquitatis annos ducentos nonaginta.
Nec esset mirum si Melchisedech victori
Abraham obviam processerit, et in refectionem tam
ipsius quam pugnatorum ejus panem vinumque protulerit,
et benedixerit ei, quod abnepoti suo jure paternitatis
dederit; et decimas praedae atque victoriae
<nobr><sub></sub></nobr> acceperit ab eo, sicut sacerdos excelsi Dei, qui fuit
etiam rex Salem. Salem autem non, ut Josephus et
nostrorum plurimi arbitrantur, esse Jerusalem; nomen
ex Graeco Hebraeoque compositum, quod absurdum
esse peregrinae linguae mistura demonstrat: sed
oppidum juxta Schitopholim (<em>Sic ms.</em>), quod usque
hodie appellatur Salem; et ostenditur ibi palatium
Melchisedech, ex magnitudine ruinarum, veteris
operis ostendens magnificentiam. Ad quam civitatem
etiam legitur Jacob descendisse, quae fuit in terra
Chanaan in regione Sichem. Considerandum quoque
est, quando Abrahae a caede hostium revertenti,
quos persecutus est usque Dan, non in via Jerusalem,
sed oppidum metropolis {686} Sichem in itinere
fuerit, de quo in Evangelio legimus: <em>Erat autem</em>
<nobr><sub></sub></nobr> Joannes baptizans in Enon juxta Salim, quia aquae
multae erant ibi.
</p><p>VERS. 3.---<em>Primum quidem, quia interpretatus est
rex justitiae:</em> deinde et rex Salem, etc. <em>Sine patre,
sine matre, sine genealogia, neque initium dierum,
neque finem vitae habens.</em> Assimilatus autem Filio Dei,
manet sacerdos in perpetuum. Saepius autem beatus
Paulus eumdem Melchisedech in typo Dei Salvatoris
introducit. Quamvis omnes pene sancti et patriarchae
ac prophetae prioris temporis in aliqua re figuras
expresserint Salvatoris: hic tamen Melchisedech
specialius, qui non fuit de genere Judaeorum, in typum
praecessit sacerdotii Fili Dei, de quo dicitur in CIX
Psalmo: <em>Tu es sacerdos in aeternum secundum ordinem
Melchisedech.</em> Ordinem autem ejus multis modis
<nobr><sub></sub></nobr> interpretantur; quod solus et rex fuerit, et sacerdos,
et ante circumcisionem functus sacerdotio, ut non
gentes ex Judaeis, sed Judaei ex gentibus sacerdotium
acceperint; neque unctus oleo sacerdotali, ut Moysi
praecepta constituunt; sed oleo exsultationis et fidei
puritate; neque carnis et sanguinis victimas immolaverit,
et brutorum sanguine animalium dextra susceperit;
sed pane et vino simplici puroque sacrificio
Christi dedicaverit sacerdotio. Nec tamen credendum
est quod iste Melchisedech sine patre aut sine
matre esset, quod Christus quoque secundum utramque
naturam et patrem habeat et matrem: sed quod
subito introducatur in Genesi, occurrisse Abrahae a
caede hostium revertenti, et nec antea nec postea
ejus nomen vel genealogia inveniatur scriptum. Affirmat
<nobr><sub></sub></nobr> autem hujus exemplo Apostolus, quod Aaron
sacerdotium, id est, populi Judaeorum et principium
habuerit et finem; Melchisedech autem, id est, Christi
Ecclesiae sacerdotium et in praeteritum et in futurum
aeternum sit. Hic vero Melchisedech interpretatur
rex justitiae. «Quis est verus rex justitiae, nisi Dominus
noster Jesus Christus? Deinde rex Salem, hoc
est, rex pacis, quod pertinet ad Christum. Iste namque
nos justos effecit, pacificans omnia quae in coelis
sunt et quae in terris,» qui solus est rex justitiae et
pacis Dominus noster Jesus Christus, qui secundum
divinitatem sine initio, sine fine, rex est sempiternus,
ex aeterno Pater [<em>Leg.,</em> Patre] aeternus, quamvis
ex temporali matre temporalis esset. «Sicut enim
istius Melchisedech non legimus initium vel finem,
<nobr><sub></sub></nobr> in Scriptura, propterea quod non est scriptum, sic
non novimus Filii Dei initium vel finem, quia non habet.
Et in hoc est similitudo, quod nec illius, nec istius
initium vel finis legatur. Illius quidem, quia non est
scriptum; istius autem, quia omnino non est.»
</p><p>VERS. 4.---<em>Intuemini quantus sit hic, cui decimas
dedit de praecipuis Abraham patriarcha.</em> Convertit
itaque sermonem ad eos qui gloriantur se filios esse
Abrahae, et de origine ejus nobilitatem eorum descendisse,
quem divinis exaltare laudibus contendunt, et
in Evangelio eum Domino praeposuisse legitur, dicentes:
<em>Nunquid tu major es patre nostro Abraham?
Quasi diceret, quem vos excellentiorem omnibus
aestimatis, hic decimas offerebat Melchisedech,</em> et hoc
<nobr><sub></sub></nobr> de praecipuis victoriae: qui assimilatus est Filio Dei,
pontifex factus in aeternum. <strong>(VERS. 5.)</strong> <em>Quomodo de
filiis Levi sacerdotium accipientes mandatum habent
decimas sumere a populo secundum legem, id est, a
fratribus suis, quanquam et ipsi exierint de lumbis
Abrahae.</em> «Tanta quippe est sacerdotii excellentia, ut
etiam qui similes essent a progenitoribus, et eumdem
haberent progenitorem, tamen multo amplius meliores
[judicati sunt] a fratribus suis,» qui sacerdotio
digni efficiuntur: veluti Aaron inter vivos ac mortuos,
ut Dei iram placaret quae exarserat, stare legitur;
quod propterea ex populo facere poterat, licet omnes
unum haberent progenitorem. «Proinde ipse Abraham
nullo modo alienigenae decimas dedisset, nisi
plurimus et superexcellens ejus esset honor,» cui
<nobr><sub></sub></nobr> decimas exuviarum daret, de quo placere comperisset.
«Ostendens etiam incircumcisum sacerdotem
sacerdoti circumciso multo esse sublimiorem. Quomodo
ergo hoc ostendit? Quia ipse Levi [<em>Chrys.,</em> quia
ei Levi decimas dedit],» ex quo sacerdotale genus
ortum est, decimatus est in lumbis progenitoris sui.
</p><p>{687} VERS. 6-10.---<em>Cujus autem generatio non
annumeratur in eis, decimas sumpsit </em>[ab] Abraham,
et hunc, qui habebat repromissiones, benedixit. Sine
ulla autem contradictione quod minus est a majore
[Ita Cod.; leg., <em>a meliore</em>] benedicitur. Ille autem qui
sine genealogia est, in Abraham decimatus est non
solum Levi, verum etiam et ipse Aaron, qui decimas
solebat accipere a populo, et per eum omne sacerdotium
Leviticum. Nec hoc loco contentus est stare,
<nobr><sub></sub></nobr> sed adhuc majori honore exaltavit eum, qui alterius
generis fuit, dicens: <em>Et eum, qui habebat repromissiones,
benedixit.</em> «Ostendit et honorabiliorem esse
illum ex communi omnium judicio, <em>et sine ulla contradictione,
inquit, hoc est, omnibus luce clarius videtur
quod minus a majore benedicitur.</em> Proinde melior
est typus Christi etiam eo qui promissiones habebat.»
Quis est, <em>qui vivit? Ille etiam qui secundum
ordinem Melchisedech factus est sacerdos in aeternum.</em>
<em>Secundum ordinem Melchisedech, </em>[qui] typum
gerit pontificis nostri, qui semetipsum obtulit hostiam
Deo placentem; non ex necessitate qualibet, sed ex
voluntate propriae potestatis [<em>Suppl.</em> excellentiam]
designat, qui nihil morti debuit; idcirco pontificali
sacrificio sui corporis omnium abluit peccata. (VERS.
<nobr><sub></sub></nobr> 11, 12.) <em>Si ergo consummatio per sacerdotium Leviticum
erat</em> (populus enim sub ipso legem accepit), quid
adhuc necessarium est secundum ordinem Melchisedech
alium surgere sacerdotem, et non secundum ordinem
Aaron dici? Translato enim sacerdotio corporis (Sic
ms.), <em>necesse est, ut et legis translatio fiat.</em> «Hic enim
incipit Veteris Novique Testamenti differentias ostendere,»
dicens: <em>Si</em> enim <em>consummatio, id est, perfectio,</em>
<em>per sacerdotium Leviticum fuit, quid necesse
fuit alium surgere sacerdotem? Nam Aaron primum
post legem datam sacerdotem de tribu Levi esse,
nulli dubium est:</em> ideo sacerdotium quo functus est,
Leviticum nominavit sacerdotium. Quo sacerdotio
Levitico multo melior Melchisedech in ordine sacerdotali
<nobr><sub></sub></nobr> factus est, qui typum gerebat sacerdotis nostri,
id est Domini Salvatoris mundi. Nequaquam
enim dixisset, <em>secundum ordinem Melchisedech, si
illud sacerdotium Aaron melius esset, sub quo populus
Judaeorum legem susceperat.</em> Si igitur sacerdotii
translatio est, necesse est etiam legis esse translationem:
neque enim potest sacerdos sine testamento
esse et sine lege, et sine praeceptis.
</p><p>VERS. 13, 14.---<em>In quo enim </em>[haec] dicuntur, de
alia tribu est, de quo nullus altario praesto fuit. Manifestum
est enim quod ex Juda ortus est Dominus noster:
in qua tribu nihil de sacerdotibus Moyses locutus
est. In quo enim, ait, id est, de quo haec dicta
sunt, Dominum scilicet significans Salvatorem. «Dum
<nobr><sub></sub></nobr> id translatum est sacerdotium, simul et testamentum
translatum est; non autem ordine tantummodo, neque
praeceptis, sed etiam tribu. Oportebat quippe, ut
etiam [tribus] mutaretur. Et quomodo translatum
est sacerdotium ex tribu ad tribum, de sacerdotali ad
regalem? Ut eadem ipsa sit et regalis et sacerdotalis.
Et intuere mysterium: primo fuit regale sacerdotium
Melchisedech secundum consequentiam hujus sermonis;
secundum etiam fuit sacerdotale in Aaron; tertium
[<em>Chrys.,</em> sic etiam] fuit in Christo iterum regale,
qui erat rex semper; sacerdos autem factus
est, quando carnem suscepit, quando sacrificium obtulit.
Vides mutationem rerum? Quae enim per
translationem facta sunt, haec veluti ex rerum constantia
[<em>Chrys.,</em> ex rerum consequentia] quasi nova
<nobr><sub></sub></nobr> redire videntur.»
</p><p>VERS. 15-17.---<em>Et amplius adhuc manifestum est,
si secundum ordinem </em>[Leg., <em>similitudinem</em>] Melchisedech
exsurgeret alius sacerdos, qui non secundum legem
mandati carnalis factus, sed secundum virtutem
vitae insolubilis. Contestatur enim, quoniam tu es sacerdos
in aeternum secundum ordinem Melchisedech.
Novam [<em>Cod.,</em> Nostram] hoc loco differentiam instituit
inter sacerdotium [Aaron] et sacerdotium Christi;
quia illud carnale, hoc vero spiritale; illud temporale,
hoc vero aeternum est. Dicit enim de sacerdotio
Aaron: <em>secundum legem mandati carnalis.</em> Lex
quippe illa ex multa parte carnalis erat; in circumcisione
carnis, in mundatione carnis, in hostiis et
oblationibus carnalibus, in discretione ciborum, dierum,
<nobr><sub></sub></nobr> temporum, etiam et in retributione, quibus benefacientibus
et legem custodientibus pax et securitas
et prosperitas et frugum abundantia et regni potentia
promissa est, quae omnia morte finienda erant.
Sed non ita sacerdotium Christi, quod secundum virtutem
vitae insolubilis est. «Quis est iste sacerdos
talis? Non Aaron; non ipse Melchisedech, {688} sed
ille, cujus ille Melchisedech typum gerebat. De quo
ipse Deus Pater jurejurando testatur: <em>Tu es sacerdos
in aeternum secundum ordinem Melchisedech.</em> Hoc
est, non temporalis, neque finem habens, sed secundum
potentiam insolubilis vitae;» vitam vero in seipso
habens insolubilem, quamvis ad tempus mortuus
esset carne; tamen in aeternum divinitate vivit et
<nobr><sub></sub></nobr> humanitate, mediator inter Deum et homines, semper
vivens ad interpellandum pro nobis.
</p><p>VERS. 18, 19.---<em>Reprobatio quidem fit praecedentis
mandati, propter infirmitatem ejus et inutilitatem ej