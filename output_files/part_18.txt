
<nobr><sub></sub></nobr> civitatibus praecepta, et intelligat divinitus
esse statutum, ut rei et peccatores, Domino Deo
demandante, loca defensationis debuissent habere
ubi protegerentur a persequentium insidiis
<br>@ <nobr><sub></sub></nobr> Cod. Salisburgensis hoc loco ita pergit: «In tantum,
ut de servis fugitivis in Deuteronomio legitur
demandasse, ut non redderentur dominis propter timorem
tormentorum. Eadem verba, quae ibi leguntur:
<em>Non trades servum domino suo, qui ad te confugerit,
sed habitabit tecum in loco, qui ei placuerit,
et in una urbium tuarum requiescet, nec contristes
eum</em> <strong>(Deut. XXIII, 15, 16)</strong>. Haec Domini sunt verba,
non alterius, quae omni veneratione intelligenda sunt
ad observandum secundum temporis opportunitatem.
Sed et in historiis veterum legitur in civitatibus pene
ubique asylum esse propter refugium sceleratorum,
et hoc apud paganos quanto magis apud Christianos
misericordiae causa Ecclesiae debent habere
honorem suum in fugitivorum solatium?» <em>Hic finis
est epistolae in cod.</em> Salisburgensi.. Nec non
et ipsam Romam, aliasque per mundum civitates
asylum statuisse ad reorum defensationem legitur,
ut per illius loci vel templi, qui apud eos sanctus
habebatur, severa legum cautione [<em>Cod.</em> Vat., cautio]
mitigaretur. An fas est apud Christianos minoris
esse honoris Ecclesiam Christi, quam templum
Jovis apud paganos; vel beatae Mariae genitricis Dei
domum, quam impiae Junonis asylum inferioris venerationis
haberi: aut ipse beatus Martinus, verus
Dei cultor in Christiano imperio minus venerari fas
est, quam Scolapius falsator, in paganorum potestate
<nobr><sub></sub></nobr> habuit?
</p><p>Haec siquidem omnia, si domino meo David imperatori
Christianissimo et omni honore Dei devotissimo
legantur, vel verbis pacificis dicantur, scio,
sanctissimum illius animum et pietate plenissimum,
et in custodia mandatorum Dei cautissimum, qui
nullis poterit muneribus de via veritatis averti qui
omnia ita decernit et judicat [<em>Cod.</em> Vat., dejudicat],
sicut Domino Deo Jesu Christo placuerit, et sanctis
ejus
<br>@ <nobr><sub></sub></nobr> Hiat sensus., et sibi erit merces perpetua in aeterna beatitudine
et filiis suis benedictio sempiterna.
</p><p>Ecce sanctorum censura [<em>Cod.</em> Vat., censurae] canonum,
ecce legalium scita litterarum firmissime honorem
ecclesiarum Christi in patrociniis fugitivorum
<nobr><sub></sub></nobr> conservari jubent. Nunquam credimus ut Christianissimus
et serenissimus imperator domnus Carolus
Augustus aliter praecipiat, nisi ut sanctorum censurae
canonum et legalium [edicta litterarum se habent, et
ut antecessores sui statuerunt, nec sanctae Dei Ecclesiae
honor, nec sui magni nominis reverentia et timor
minor debet esse in regno excellentissimo et imperio
potentissimo, vel in aliqua dignitate et honore minui,
sed semper augeri, ad laudem et gloriam Domini nostri
Jesu Christi, qui eum super omnes alios reges et
imperatores sapientiae decore honoravit, et regni potentia
exaltavit
<br>@ <nobr><sub></sub></nobr> Uncis inclusa ex cod. Vat. restituuntur, quae
deerant in codice quo usus est Baluzius.]
<br>@ <nobr><sub></sub></nobr> Juvat huic epistolae, ob nexum historicum, subjicere
responsoriam Caroli Magni imperatoris..
</p><p>{174}
<br>@ <nobr><sub></sub></nobr> 
</p><p>Magni momenti, inquit Baluzius in notis suis ad
Capitularia tom. II, pag. 1062, est ista Caroli epistola,
a magno principe et jurium sacerdotii et imperii
peritissimo scripta. Hic vides clericum ab episcopo
suo secundum canones judicatum, et in custodia propter
sua merita inclusum, ruptis, ut ita dicam, carceris
vinculis, in ecclesiam sancti Martini confugisse
et abusum sanctitate loci, ut poenam evaderet, quae
in eum optimo judicio constituta fuerat. Vides deinde
monachos, ut asyli sui religionem et auctoritatem
venditarent, latebris illum suis occultasse, ejusque
<nobr><sub></sub></nobr> defensionem ita suscipere ausos adversus episcopum,
ut etiam ei plurimas contumelias publice imponerent.
Quae res adeo demens et stolida visa est sapientissimo
principi, ut non solum eorum stultitiam
castigaverit asperioribus verbis, sed etiam clericum
illum episcopo suo reddi jusserit, monachos porro ad
se venire, ut condigna satisfactione inustum crimen
eluerent . . . . . . Caeterum quod hic Theodulfo Aurelianensi
episcopo accidit sub imperio Caroli M. idem
ferme Hincmaro Rhemensi archiepiscopo postea evenit,
ut docet Flodoardus, libr. III Hist. Rhem., cap.
21, ubi recensens epistolas Hincmari ait: «Eboni
episcopo Ecclesiae Rhemensis alumno pro quodam
fratre ab hac ecclesia fuga lapso et apud ipsum
commorante, ut quantocius illum diligenti cura remittere
studeat.»

</p><p>Baluzius hanc epistolam primum ex veteri Codice
<nobr><sub></sub></nobr> ms. bibliothecae Colbertinae edidit tom. I Capitul.,
pag. 413, eamque scriptam putat anno 803; Mabillonius
vero anno praecedenti. (Apud Froben. epist.
119.)
</p><h4>EPISTOLA CLVIII.
AD ALBINUM MAGISTRUM ET AD CONGREGATIONEM
MONASTERII SANCTI MARTINI.</h4>
<em>Congregationem S.</em> Martini reprehendit ob defensionem
cujusdam rei clerici ad ipsos confugientis, contra
sententiam sui episcopi, et contra mandatum
ipsius regis, etc.<nobr><sub></sub></nobr> 
<p><nobr><sub></sub></nobr> In nomine Patris, et Filii, et Spiritus sancti. Carolus,
et reliqua, Albino venerabili magistro et omni
congregationi monasterii sancti Martini.
</p><p>Pridie quam ad nostram praesentiam a vobis missa
venisset epistola, allatae nobis sunt litterae a Theodulfo
episcopo missae, querimonias continentes de inhonoratione
hominum suorum, et non tam illorum
quam episcopi hujus civitatis, vel contemptu jussionis
imperii nostri; quam jussionem de redditione cujusdam
clerici de custodia ipsius elapsi, et in basilica
sancti Martini latitantis sub nostri nominis auctoritate
conscribere jussimus; cujus etiam nobis exemplaria
<nobr><sub></sub></nobr> misistis [<em>F.</em> vobis . . . misimus], in quibus nos
nequaquam injuste aliquid decrevisse, ut vobis visum
fuit, putamus. Sed cum utrasque epistolas, vestram
scilicet, et Theodulfi, nobis relegere fecissemus,
asperior multo nobis et cum iracundia composita
vestra, quam Theodulfi videbatur epistola, et in nullo
erga illum charitatis condimento respersa; sed potius
quasi reum defendens, et episcopum accusans,
et sub velamine quodam celati nominis continens vel
posset vel admitti ad accusationem deberet; cum hoc
omnino et divina et humana lege sancitum sit, 
<br>@ <nobr><sub></sub></nobr> <em>Nulli criminoso.</em> Legitur istud in Capitulis Angilramni,
cap. 43 et inde in libr. V Capitularium,
cap. 187. Vide etiam libr. VII, cap. 85. BALUZ. nulli
criminoso alterum accusandi dari licentiam, quanquam
a vobis ad hoc defensus et conservatus sit sub
obtentu jussionis nominis nostri, ut qui jam accusatus,
et
<br>@ <nobr><sub></sub></nobr> <em>In conspectu populi.</em> Hic locus valde illustratur
ex cap. 370 lib. V Capitular. in conspectu populi civitatis suae judicatus
<nobr><sub></sub></nobr> est, accusandi locum habere Caesarei nominis appellatione
deberet, ad exemplum beati Pauli apostoli,
qui apud principes Judaeae a gente sua accusatus, sed
nondum judicatus, Caesarem appellavit, et ab eisdem
principibus ad Caesarem judicandus missus est <strong>(Act.
XXV, 10, 11)</strong>, quod nequaquam praesenti negotio convenit.
Paulus enim apostolus a Judaeis accusatus, sed
non judicatus, Caesarem appellavit, et adire permissus
est. Hic vero infamis clericus, et accusatus et
judicatus, et in custodia missus, et de custodia elapsus,
basilicam, quam nisi post poenitentiam ingredi
non debuerat, contra legem ingressus, et adhuc, ut
fertur, perverse vivere non cessans, ut dicitis, sicut
Paulus apostolus Caesarem appellavit, sed nequaquam,
ut Paulus, Caesarem aditurus est. Illi enim, apud
<nobr><sub></sub></nobr> quem accusatus, et a quo judicatus atque in custodia
<nobr><sub></sub></nobr> missus est, et de {175} cujus custodia evasit, praecipimus,
ut reddatur, et ille eum ad nostram audientiam,
sive vera sive falsa dicentem, adducat, quia
non decet, ut propter talem hominem nostrae primae
jussionis ulla fiat immutatio. Sed et valde miramur,
cur vobis solis visum sit nostrae auctoritatis sanctioni
et decreto contraeundum, cum liquido pateat et
ex consuetudine veteri, et ex constitutione legum
[regum] decreta recta [<em>F.,</em> rata] esse debere, nec
cuiquam permissum illorum edicta vel statuta contemnere.
Et in hoc satis mirari nequivimus, quod
illius scelerati hominis precibus, quam nostrae auctoritatis
jussionibus obtemperare maluistis, cum
nunc clarissime liqueat, cum eodem homine amorem
discordiae ex irruptione charitatis de hoc loco vetuit
<nobr><sub></sub></nobr> [<em>L.</em> veluti] egredi. Ipsi quippe nostis, qui congregatio
hujus monasterii ac servi Dei [et utinam vere!]
dicimini, qualiter jam crebro vita vestra a multis
diffamata est, et non absque re. Aliquando enim
monachos, aliquando canonicos, aliquando neutrum
vos esse dicebatis. Et nos consulendo vobis, et ad
malam famam abolendam
<br>@ <nobr><sub></sub></nobr> <em>Magistrum.</em> Alcuinum utique? magistrum et rectorem
idoneum vobis elegimus, et de longinquis provinciis
invitavimus, qui et verbis et admonitionibus
rectam vitam instruere, et, quia religiosus erat, bonae
conversationis exemplo potuisset informare. Sed
proh dolor! aliorsum cuncta conversa sunt; et
<br>@ <nobr><sub></sub></nobr> <em>Diabolus vos quasi ministros suos.</em> Ivo Carnotensis
episcopus, epist. 266, loquens de monachis majoris
monasterii Turonensis: «Monachi daemoniaca
invidia moti.» BALUZ., ibid. diabolus
vos quasi ministros suos ad seminandam discordiam,
inter quos minime decebat, invenit, scilicet
inter sapientes et doctores Ecclesiae, et qui peccantes
<nobr><sub></sub></nobr> corrigere et castigare debuerunt, cogitis ad peccatum
invidiae atque iracundiae prorumpere. Sed illi,
Deo miserante, nequaquam assensum vestris malis
suggestionibus praebituri sunt. Vos autem, qui contemptores
nostrae jussionis exstitistis, sive canonici,
sive monachi vocamini, ad placitum nostrum, juxta
quod praesens missus noster vobis indixerit, nobis
vos assistere scitote. Et quamvis ad nos missa hic
factae seditionis vos excuset epistola, venite et condigna
satisfactione inustum crimen eluite.
</p><p>{176}
<br>@ <nobr><sub></sub></nobr> Ineditam hactenus descripsimus ex duobus codd.
mss. Salisb. et S. Emmerami. Uncis inclusa in solo
priore habentur. [Apud Froben. epist. 120).
</p><h4>EPISTOLA CLIX.
AD ARNONEM.</h4>
<em>Commendat illi discipulum grammaticae, quem vitulum
vocat.</em>
<p>Dilectissimo Aquilae Albinus matricularius perpetuae
<nobr><sub></sub></nobr> beatitudinis in Christo salutem.
</p><p><nobr><sub></sub></nobr> Direxi ho [<em>Al.,</em> o] animal vitulum Encheridion
meum, ut adjuves illum et eripias eum de manibus
inimicorum suorum, et adjuva quantum valeas [quia
venerabilis episcopus multum ardet super nos, id
est, 
<br>@ <nobr><sub></sub></nobr> <em>Theodulfus.</em> Vid. epist. priorem ad Candidum
et Nathanaelem. An vitulus iste sit ille reus pro quo
a Turonensibus contra episcopum Aurelianensem
disceptatum est, ut in prioribus epistolis vidimus, ex
brevi hac charta decerni haud potest. Theodulphus]. Misi quoque in ora pueri hujus,
quamvis vitulus contra naturam rationale sit animal,
quod ipse in auribus sanctitatis vestrae habet mugire.
[Habeo [Habui] enim illum ad erudiendum Deo mecum
in domo mea et poterit proficere, Deo dante,
in lectionis studio seu grammaticae artis disciplina in
domo sancti Martini]. O Aquila! <em>hi in curribus et hi
in equis, nos autem in nomine Domini nostri magnificabimur</em>
 <strong>(Psal. XIX, 8)</strong>. Valeas, vigeas semper
in aeternum.
<br>@ <nobr><sub></sub></nobr> Haec epistola ultima est in cod. ms. Emmeramiano,
praetermissa a Mabillonio. Alcuini pennam stylus
prodit; an vero ad Aquilam seu Arnonem, an ad
alium amicum scripta sit, incertum. (Apud Froben.
epist. 121).
</p><h4>EPISTOLA CLX.
AD***</h4>
<em>Amici charitati se commendat.</em> <nobr><sub></sub></nobr> 
<p>Dilectissimo Patri, egregio pontifici. Leve jugum
portare cupiens, in cujus unitate optat vobis salutem.
</p><p>Omni melle dulciores nobis per fratrem nostrum
litterae delatae sunt, quarum seriei dum respondere
paravi, supervenit filius meus, cujus gratissima visitatio
a longioris responsionis sermone paululum
me suspendit. Non tamen ulla saeculi ambitio a charitatis
suavitate cor meum suspendere poterit. Quinimo
magis atque magis crescat de die in diem, et
pleno charitatis mei modio cumulum quotidie addit.
Omnipotens Deus, qui praesenti nos charitate conjunxit,
<nobr><sub></sub></nobr> perpetua nos charitate conjungere dignetur in
aeternum.
<br>@ <nobr><sub></sub></nobr> Hanc epistolam hactenus ineditam e codice ms.
bibliothecae Caesareae Vindobonensis saec. XI, qui in
classe theologica n. 131 notatus est, eruit et mecum
communicavit vir cl. D. Mathias Reiberer collegii S.
J. Viennae bibliothecarius et historicus, a cujus industria
respublica litteraria continuationem Germaniae
sacrae, a viro celeberrimo D. Hansizio jam insigniter
ornatae, magnis desideriis exspectat. (Apud
Froben. epist. 122.)
</p><h4>EPISTOLA CLXI.
AD ARNONEM.</h4>
<em>Exponit quomodo substantia, essentia, subsistentia
et natura de Deo dicantur.</em>
<p>Albinus Aquilae salutem.
</p><p>Miror quomodo me sub unius momenti angustia in
brevi tabella vitae aeternae formam depingere poscis.
Quid est catholica fides, si per dilectionem operatur,
nisi vita aeterna? Aliquid inde, ne inobediens praeceptis
tuis viderer, 
<br>@ <nobr><sub></sub></nobr> <em>Brevi sermone dictavi.</em> Haec verba intelligo de
opusculo ab hac epistola, in qua non depingitur forma
vitae aeternae, sed ad aliam ab illa longe diversam
quaestionem respondetur, distincto. Id ipse Alcuinus
insinuare videtur, dum ita pergit: «Quod vero me
interrogare vestram sanctitatem placuit, quid sit inter
substantiam,» etc., ubi profecto Alcuinus haud obscure
significare voluit, binas sibi ab Arnone fuisse
propositas quaestiones, et alteri se satisfecisse brevi
sermone; alteri vero respondere in epistola praesente.
Quapropter haud necesse esse judico, quod
laudatus D. Rieberer voluit, ut vel in verbis mox
citatis particulae <em>vero</em> substituatur <em>ergo;</em> vel ut textus,
verbis quibusdam transpositis, aliis suppletis, ita legatur:
«Miror, quomodo me sub unius momenti angustia,
in brevi tabella, vitae aeternae formam depingere
<em>et sacratissima divinitatis adyta reserare poscis.</em>
Aliquid inde, ne inobediens praeceptis tuis viderer,
brevi sermone dictavi. Quid est catholica fides,» etc. brevi sermone dictavi. Quod
vero me interrogare vestram sanctitatem placuit,
quid sit inter substantiam, essentiam, et subsistentiam?
aut, si dici fas sit sanctam Trinitatem esse
<nobr><sub></sub></nobr> naturam? Sciendum {177} est quod essentia proprie
de Deo dicitur, qui semper est quod est, qui Moysi
ait: <em>Ego sum qui sum</em> <strong>(Exod. III, 14)</strong>; Deus enim
solus vere est, quia incommutabilis est; quidquid
enim mutabile est, quodam modo vere non est, quia
esse poterit quod non est, vel non esse quod est. Substantia
vero commune est nomen omnium rerum
quae sunt: coelum, sol, luna, terra, arbores, herbae,
animalia, viventia quaeque, homines etiam, substantiae
dicuntur; nam, quod nulla substantia est, nihil
omnino est, substantia ergo aliquid esse est: Deus
igitur substantia est, et summa substantia et prima
substantia, et omnium substantiarum causa, quia
omnium rerum creator est. Unde contra venenum
Arianae perfidiae solemus dicere, Patrem, et Filium,
<nobr><sub></sub></nobr> et Spiritum sanctum unius esse substantiae: quia
Pater, et Filius, et Spiritus sanctus una est substantia,
nam substantia dicitur, quia subsistit. Ideo Graeci
solent dicere de Deo: una Usia, tres hypostases
[<em>Ms.,</em> Ypostatis], id est, una substantia, tres subsistentiae
[<em>Ms.,</em> subsistentias]: quod beato Hieronymo
non placuit, melius esse dicendum arbitranti [<em>Ms.,</em>
arbitratus] Latino eloquio: una substantia, tres
personae. Dicuntur enim [<em>Leg.,</em> etiam] usitato nomine
divitiae substantiae, sicut de prodigo legitur in
Evangelio: <em>Dissipavit substantiam suam</em> <strong>(Luc. XV, 13)</strong>,
id est divitias. Naturam vero Dei libera voce dicimus,
quia omnis natura natura est, et maxime illa quae
sola vera est natura, quia semper est quod est, quia
nullatenus de ea natura, qua semper est, mutabilis
<nobr><sub></sub></nobr> est in aliam quamlibet naturam: quod saepius in libris
catholicorum Patrum invenitur, Patrem, et Filium,
et Spiritum sanctum unius esse naturae. Hoc vero
quod vos legisse dicitis dictum in opusculis sancti
Augustini, quod Deus nec necessitate, nec voluntate
Filium genuisset, sed natura: bene arbitramur dictum,
quod natura Pater genuisset Filium, quia ejusdem
naturae est Pater, et Filius, non necessitate,
nec voluntate: quod quemdam haereticum impie interrogare
legimus Christianum, utrum Deus Filium,
volens, an [<em>Ms.,</em> ac] nolens genuisset? ut, si diceret
<em>nolens:</em> necessitas in Deum caderet; si vero <em>volens
diceret, statim responderet, voluntatis esse Filium,
non naturae.</em> At Christianus vigilantissime vicissim
<nobr><sub></sub></nobr> quaesivit ab eo utrum Deus Pater volens an nolens sit
Deus? ut, si responderet <em>nolens, sequeretur miseria
necessitatis, quam de Deo credere magna insania
est;</em> si autem diceret <em>volens, responderetur ei, ergo
et ipse voluntate sua Deus est, non natura.</em> Quid ergo
restabat [<em>Ms.</em> restabit], nisi ut obmutesceret, et
sua interrogatione obligatum insolubili vinculo se
videret? Igitur Deus natura est Deus, et Filius natura
est Filius, et Spiritus sanctus natura est Spiritus
sanctus, et est una natura horum trium, sicut
una est essentia, et una omnipotentia, et una divinitas.
Caeterum pro diversis eventibus multae sunt tribulationes
fidelium, et unaquaeque persona tentationibus
subjacet in hoc mundo, quia exsilium est,
ubi vivimus, non patria; admonent enim nos hae
<nobr><sub></sub></nobr> molestiae tentationum patriam quaerere, et quietam
vitam, quae nullatenus hic inveniri poterit, nisi in spe
aeternae quietis viventi. Explicit.
</p><p>{178}
<br>@ <nobr><sub></sub></nobr> Hanc epistolam Quercetanus inter opera Alcuini
dogmatica primo edidit pag. 765, postea lectiones
differentes et meliores addidit pag. 1512. Galliae litterariae
scriptores censent eamdem rectius inter alias
epistolas Alcuini quam inter dogmatica collocari.
Quorum monitum secuti sumus. Exstat cum emendationibus
<nobr><sub></sub></nobr> in cod. reg. Vat. 69. (Apud Froben. epist. 123.)
</p><h4>EPISTOLA CLXII.
AD DOMNUM REGEM.
(Anno incerto.)</h4>
<em>Exponit quae sit differentia inter aeternum et sempiternum,
perpetuum et immortale, saeculum, aevum et
tempus.</em>
<p>Domino David, rectori optimo, victori maximo,
Flaccus Albinus optat salutem.
</p><p>De quorumdam nominum proprietate, revertens a
nobis [<em>Al.,</em> vobis]
<br>@ <nobr><sub></sub></nobr> <em>Candidus.</em> Cujus opera saepius uti solebat Alcuinus,
ut patet ex pluribus epistolis, in quibus illum
aliquoties vocat <em>Wizonem.</em> De quo vid. Gall. litt.
tom. V, pag. 10 seq. Candidus noster, quaestiones nobis
proposuit: de quibus ut ex tempore diligentius perscrutaretur,
interim tacere disposui. Sed ille vestrae
<nobr><sub></sub></nobr> voluntatis nimius exactor et importunus inquisitor,
moras me facere non sinebat. Quapropter paucas
eorumdem nominum rationes repentino et inculto
[<em>Edit.</em> in occulto] notavi sermone; vestrum de his
quae dicta sunt, sicut et de meis omnibus dictis vel
scriptis, spectans judicium. Nam obediens devotio
laudanda est, si auctoritate jubentis probatur. Haec
ergo est interrogatio, quae nobis ab eodem oblata
est, scilicet: quid sit discriminis inter <em>aeternum et</em>
sempiternum, perpetuum et <em>immortale, saeculum,</em>
aevum et <em>tempus? Primum enim sciendum est quod idem
</em>[<em>Cod.</em> Vat., unum] significare videtur <em>aeternum</em> et <em>sempiternum;</em>
et simplex esse nomen <em>aeternum;</em> sempiternum
vero compositum ex adverbio <em>semper,</em> et nomine
<em>aeternum.</em> Ideo omne aeternum potest dici et sempiternum;
<nobr><sub></sub></nobr> e converso ordine omne sempiternum etiam aeternum.
Perpetuum vero videtur (derivatum) esse ex eo
quod est <em>perpes, et significare quod nullo dirimitur intervallo,
sed semper eodem modo perstat quo est.</em> Inter
<em>aeternum</em> autem et <em>immortale hoc distare videtur,
quod omne aeternum immortale, non tamen omne
immortale aeternum recte dicitur.</em> Inter <em>aevum et</em>
<em>saeculum</em> ita discerni potest, quod <em>aevum quiddam</em>
aeternum potest intelligi, <em>saeculum vero temporale</em>
<nobr><sub></sub></nobr> aliquid. Sed modo videamus horum distantiam nominum.
Immortalis enim illa dicitur natura quae
mori non potest, non tamen semper immutabilis, id
est, quae mutari non possit: sicut anima humana,
quae immortalis creata est, sed immutabilis procul
dubio non est, quia de pejore in melius, vel de meliori
in pejus, et de pejore in pejus vel de meliore in melius
mutari potest, sicut dictum est: <em>Ibunt sancti de
virtute in virtutem</em> <strong>(Psal. LXXXIII, 8)</strong>. Solus Deus
vere immortalis et immutabilis, quia solus vere et
proprie aeternus, et quod semper est, de quo Apostolus:
<em>Qui solus habet immortalitatem.</em> <strong>(I Tim. VI, 16)</strong>.
Immortalem posuit pro immutabili; quia quod mutabile
est, quodammodo moritur eo quod est, dum
aliud aliquid incipit esse quod non erat. Sed abusive
<nobr><sub></sub></nobr> saepe <em>aeternum legitur dictum, quod tempori vel
mutabilitati obnoxium est,</em> nec semper ejusdem
modi est, et ideo <em>aeternum non recte dicitur.</em> Quod
enim mutatur, non manet: Idque, ut supra diximus,
inter <em>immortale</em> et <em>aeternum est discriminis, </em>[quod]
omne aeternum, immortale est; et non omne immortale,
satis subtiliter, etiam aeternum dicitur: quia
etsi aliquid semper vivat, tamen [si] mutabilitatem
patitur, non proprie aeternum appellatur; quia non
semper hujusmodi est, quamvis immortale, quia
semper vivit, recte dici possit. Vocatur tamen aeternum,
interdum etiam, quod immortale est: aeternum
enim cum proprie dicitur, neque quidquam
praeteritum habet, nec futurum; sed quidquid est,
semper est, quod solus est Deus; et ideo solus Deus
<nobr><sub></sub></nobr> aeternus est secundum proprietatem aeternitatis. Quod
vero de aeterno diximus, hoc idem licet intelligi de
sempiterno. Sed quid est quod Apostolus dicit: <em>Ante
tempora aeterna</em> <strong>(Rom. XVI, 25, et II Tim. I, 9)</strong>? Si
enim <em>tempora,</em> quomodo <em>aeterna;</em> cum tempora non
sunt, nisi in creaturis? nisi forte <em>ante omnia tempora
intelligi voluit.</em> <em>Aeterna autem maluit dicere quam</em>
<em>omnia, fortasse ideo quia tempus non coepit ex tempore;</em>
aeterna enim tempora aevum significant. Inter
<em>aevum</em> autem et <em>tempus hoc distat quod illud stabile
est, tempus autem mutabile.</em> <em>Saeculum vero dicitur
post creatas </em>[<em>Al.,</em> dicuntur primo creatae] rerum
species, et in diversas temporum mutabilitates distinctae;
videturque <em>saeculum</em> et <em>tempora simul coepisse.</em>
Sed multis locis, <em>saeculum etiam in sancta</em>
<nobr><sub></sub></nobr> Scriptura legitur pro <em>sempiterno, ut dicitur:</em> {179}
<em>Quoniam in saeculum misericordia ejus.</em> <strong>(Psal. CV, I,
et CXVII, 1 seq.)</strong> <em>In</em> saeculum, scilicet <em>in perpetuum dicit,
quoniam misericordia ipsius aeterna et indeficiens
est.</em> <em>Saeculum est etiam mundi ordo decurrens,</em> qui
ad futura tendens praeterita deserit, et ideo <em>saecula
dicta esse putatur, quia in se jugiter resolvuntur
</em>[<em>F.</em> revolvuntur] tempora. Sed differentia est, dum
dicitur, <em>a saeculo;</em> [et dum dicitur, <em>in saeculo</em>]; et
<nobr><sub></sub></nobr> dum dicitur, <em>in saeculum saeculi.</em> Adam namque <em>a
saeculo fuit;</em> id est in principio saeculi. Caeteri vero
patres, Noe, Abraham <em>in</em> saeculo, sed non <em>a saeculo
fuerunt:</em> sicut omnes humani generis series in saeculo
fuerunt, vel sunt, vel futurae sunt. <em>In saeculum</em>
vero <em>saeculi, futurum est saeculum,</em> quod post hoc
erit saeculum, quod et <em>in saecula saeculorum</em> <strong>(Tob. IX,
11)</strong> dicitur. Nam quibusdam in locis <em>in saeculum saeculi
aeternitatem Domini absolute significat, quoniam
ille et etiam ante saeculum, et in saeculo, et
post illud saeculum misericors esse monstratur.</em> Et
ideo dicitur de eo: <em>Misericordia autem Domini a
saeculo et usque in saeculum super timentes eum.</em>
<strong>(Psal. CII, 17.)</strong> Item: <em>In saeculum saeculi</em> <strong>(Psal. IX,
6, et X, 16, etc.)</strong> propter duo Testamenta saepe legitur
<nobr><sub></sub></nobr> positum, quia hoc Novum Testamentum prioris
saeculi saeculum est, sicut et futurum istius praesentis
erit. Invenitur quoque <em>saeculum pro cujuslibet
temporis fine poni.</em> Nam in Lege Domini
dicitur: <em>Sit tibi servus in saeculum</em> <strong>(Exod. XXI, 6)</strong>,
id est, usque in jubilaeum annum. Sed sciendum
est quod <em>aeternum tribus modis in sancta Scriptura
legi solet.</em> Primo, quod vere et proprie aeternum
dicitur, omni [mutabilitate] carens, sicut solus
Deus est. Alter vero modus est, cum ea res aeterna
dicitur, quae ipsa quidem per se aeterna non est, sed
quod significat, aeternum est; veluti hoc quod Abrahae
dicitur: <em>Dabo tibi et semini tuo terram hanc in
possessionem aeternam</em> <strong>(Gen. XVII, 8)</strong>. Cum nec ipsa terra,
nec ejus habitatores aeterni esse potuissent, sed
<nobr><sub></sub></nobr> terra viventium, quae per hanc terram significatur,
aeterna est; et habitatores illius aeterni, de quibus
dicitur: <em>Beati mites, quoniam ipsi possidebunt terram.</em>
<strong>(Matth. V, 4.)</strong> Tertius modus est, quando ea res
aeterna appellatur, cui finis non constituitur, aut ita
fit ut deinceps non sit facienda, quantum ad curam
vel ad potestatem facientis, aut dicentis pertinet, eo
genere locutionis, quo quidam Poeta dicit:

</p><p>Serviet aeternum, qui parvo nesciet uti

Non enim potest aeternum servire, cujus ipsa vita
aeterna esse non potest. Sed mira [<em>Al.,</em> magis] quaedam
differentia est inter essentiam omnipotentis Dei,
et volventia humanae vitae tempora. Legimus enim
tria tempora esse, id est, praeteritum, praesens, et
<nobr><sub></sub></nobr> futurum; sed ita ut pene nihil nobis praesens sit,
sed omnia praeterita et futura. [<em>Verbum enim dum
dico, priorem dum dixi</em>] syllabam [<em>Al.,</em> Verbi enim
cum dixi priorem syllabam, <em>etc.</em>], posterior futura
fuit: et dum posteriorem dico, praeteriit prior. Deo
vero nihil praeteritum et futurum, sed omnia praesentia
sunt, qui servo suo Moysi ait: <em>Ego sum qui
sum.</em> Et: <em>Dices filiis Israel:</em> qui est, misit me ad vos
<strong>(Exod. III, 14)</strong>. Sed si subtilius quaerere incipias,
etiam ipsae duae syllabae, dum dixi: <em>Deus aeternus,</em>
<nobr><sub></sub></nobr> aeternae non sunt, sed illud quod istae syllabae significant,
omnimodis aeternum est. Verba enim quibus
loquimur, nihil aliud sunt nisi signa rerum earum
quas mente concipimus, quibus ad cognitionem aliorum
venire volumus: quae verba nunquam recte
proferuntur, nisi veritatem significent. Veritas enim
omni homini naturalis est in tantum, ut nullus unquam
pro veritate falsum audire velit, eo modo ut
ipse verum putet quod falsum est, nisi ipse nimium
varius [<em>Cod.</em> Vat. vanus] sit et ab omni veritate
aversus.
</p><p>Sed quia ad finem chartulae properat series, videtur
ratum aliquid de ipso fine dicere. Est enim locus
ubi finis quod sine fine est significat, ut in Evangelio:
<em>Cum dilexisset eos, qui erant in mundo,</em> in finem dilexit
<nobr><sub></sub></nobr> eos <strong>(Joan. XIII, 1)</strong>, id est, in aeternum dilexit
eos. Est etiam ubi perfectionem significat, ut: <em>finis
enim legis est Christus</em> <strong>(Rom. X, 4)</strong>, id est, perfectio
legis. Est quoque, ubi ipsum significat Christum, ut
in quibusdam psalmorum titulis: <em>in finem David</em>
 <strong>(Psal. LI, LII, et al.)</strong>, id est, in Christum. Aliquando
etiam finis significat finem cujuslibet rei vel temporis;
ut in Daniele: <em>in fine autem dierum illorum</em>
 <strong>(Dan. IV, 31)</strong>. Nec mihi multitudo verborum et chartulae
longitudo objicienda est, quia longitudo temporis,
vel magis illud quod tempus non habet, plurima
poscit verba, quibus demonstretur quod vix demonstrari
{180} possit. Sed calamus in fonte charitatis
tinctus, dulce habet cum eo loqui, cui omnia bona
dulcia sunt; cui Deus aeternam concedere dignetur
<nobr><sub></sub></nobr> dulcedinem.
</p><p>[Det tibi perpetuam clemens in saecla salutem
<br>Et decus imperii, David amate, Deus.]
<br>@ <nobr><sub></sub></nobr> <strong>(Froben. epist. 124.)</strong> Edit. Quercet. 6, Canis. 12.
Hic autem multis locis castigatior prodit ex cod. ms.
bibliothecae Salisburgensis, ubi hic praefigitur titulus:
<em>Explanatio gladiorum qui dicuntur in passione.</em>
In editis vero: <em>De eo quod in Evangelio dicitur:</em> Domine,
<nobr><sub></sub></nobr> duo gladii hic.
</p><h4>EPISTOLA CLXIII.
AD CAROLUM.</h4>
<em>Exponit textum S.</em> Lucae cap. XXII, 36. <em>etc.,</em> de duobus
gladiis. Conqueritur de quibusdam episcopis, qui
presbyteris et diaconis munus praedicationis inhibere
volunt; et de profanatione altarium.
<p>Domino desiderabiliter venerabili et venerabiliter
desiderabili David regi, in fide et charitate Flaccus
[Albinus] salutem.
</p><p>Litteris vestrae nobilissimae pietatis acceptis, in
quibus vestram nobis valde amabilem sanitatem, et
cuncto Christianitatis imperio pernecessariam prosperitatem
<nobr><sub></sub></nobr> cognoscens [<em>F.,</em> cognovi], totum cordis
mei affectum in gratiarum actiones Christo clementissimo
regi effudi: illius sedula oratione deprecans
pietatem, cum omnibus nostrae devotionis cooperatoribus,
quatenus vestram pacificam et amabilem
potentiam, ad exaltationem sanctae suae Ecclesiae et
<br>@ <nobr><sub></sub></nobr> <em>Sacratissimi imperii.</em> De Romano, existimo, imperio
haec esse intelligenda. Unde hanc epistolam
non ante annum Christi 800 datam fuisse censemus. sacratissimi gubernacula imperii longaeva prosperitate
custodire, regere et dilatare dignetur. In quibus
laudabilibus quoque vestrae sapientiae apicibus
meam, ut soliti estis, segnitiem per interrogationes
<nobr><sub></sub></nobr> prudentissimas sagaciter [<em>Cod.</em> Sal., prudentissima
sagacitate] excitare velle inveni. Imo per inquisitiones
[magis docere, quam ignorata discere] agnovi;
<em>quia sapienter interrogare, docere est, veluti in vestrae
auctoritatis pagina scriptum reperimus;</em> ubi post
congruam sententiam veridico sermone exaratum
perspeximus
<br>@ <nobr><sub></sub></nobr> Hic finis est epistolae apud Canisium.: «Cognoscat igitur industria tua,
<br>@ <nobr><sub></sub></nobr> <em>Charissime in Christo praeceptor.</em> Ex his, ipsius
Caroli imp. confessione, confirmatur testimonium
Eginhardi, narrantis Carolum in caeteris disciplinis
(praeterquam in grammatica) Alcuinum habuisse
praeceptorem. Quo etiam spectant versus epigrammatis
<nobr><sub></sub></nobr> 260 (<em>alias 199</em>) Alcuini ad fratres Eboracenses,
ubi ita canit:

</p><p>Talia namque placent vestro quia munera Patri, Qui nunc egregias regalibus insonat artes
Auribus, et Patrum ducit per prata sequentem, etc. charissime in Christo praeceptor, propositam nobis
a quodam non clerico, sed laico de Evangelio quaestionem,
cui tunc tamen a nobis usque [in] praesens
est dilata responsio: Non quia juxta quod interrogavit,
respondere non valuissemus,» et reliqua.
Vere et valde gratum habeo laicos quandoque ad
evangelicas effloruisse inquisitiones, dum quemdam
audivi virum prudentem aliquando dicere: clericorum
<nobr><sub></sub></nobr> esse Evangelium [discere (<em>Edit.,</em> discernere)],
non laicorum. Quid ad haec? <em>Omnia tempus habent</em>
 <strong>(Eccle. III, 1)</strong>, et saepe posterior affert hora quod
prior non poterat. Tamen iste laicus, quisquis fuit,
sapiens est corde, etsi manibus miles, quales vestram
sapientissimam auctoritatem plurimos habere [decet
(<em>Edit.,</em> debet)]. Sed ad responsionem interrogationis
vertamus stylum, ad satisfaciendum inquisitoris animo,
si tamen nostra parvitas tam praeclaro ingenio
satisfacere valet.
</p><p>Nodus vero propositae quaestionis, veluti in vestrae
excellentiae litteris inveni, hujusmodi constrictus
fuit, ut eadem ponamus verba quae in illis legebam:
«Est enim locus Evangelii secundum Lucam <strong>(Cap.
XXII, 36, 38, 50)</strong>, ubi Dominus Christus ad passionem
<nobr><sub></sub></nobr> venturus, tunicam ac peram vendere, gladiumque
emere discipulos jussit. Cui cum responsum esset
binos ibi esse gladios, dixit, satis esse. Quorum uno
Petrum in abscissione auricolae Malchi usum fuisse
putamus: Cui et tunc a Domino dictum est: <em>Converte
gladium tuum in vaginam.</em> Omnes enim qui acceperint
gladium, gladio peribunt <strong>(Matth. XXVI, 52)</strong>.
Quomodo sibi convenit [<em>Cod.</em> Sal., conveniat], ut qui
tunc vendere tunicam, emere gladium jusserat, is
statim accipientes gladium gladio diceret esse perituros?
<em>Si gladius est verbum Dei</em> <strong>(Ephes. VI, 17)</strong>, et
Dominus {181} quando gladium emere praecepit,
verbum Dei significavit; quomodo congruit, ut omnis
qui accipiat verbum Dei, verbo Dei pereat?» Sed
facilis est solutio, si singulorum consideratur evangelistarum
<nobr><sub></sub></nobr> huic loco circumstantia, et diversae intelliguntur
gladii significationes. Non enim aequaliter
ubique gladius significat. [Itaque, sicut Leo aliter
significat,] ubi dicitur: <em>Ecce vicit leo de tribu Juda</em>
 <strong>(Apoc. V, 5)</strong>; aliter ubi dicitur: <em>Circuit quasi leo,
quaerens quem devoret</em> <strong>(I Petr. V, 8)</strong>. Ille leo Christus
est; iste, diabolus: etsi eisdem scribatur litteris leo,
non tamen eisdem congruit significationibus. Nam
et abyssus in Scripturis sanctis multifarias habet
<nobr><sub></sub></nobr> allegorias, ut studiosis lectoribus facile est invenire.
Abyssus, immensitas aquarum; abyssus, profunditas
Scripturarum; [abyssus, ineffabilia judicia Dei <strong>(Psal.
XXXV, 7, et Rom. XI, 33)</strong>]; abyssus, sapientia; abyssus,
corda hominum significat; et multa talia in
Scripturis sanctis inveniuntur, quae secundum qualitates
locorum varias habent intelligentias. Sermo
Domini oculosus est, et undique perforari potest, et
alta profunditas mysteriorum Dei. Quis omnia secreta
illorum investigare potest? Igitur et gladius
multifarie significare videtur. Nam et venenatas Judaeorum
maledictiones in Christum [significat], ubi
dicit: <em>Qui exacuerunt ut gladium linguas suas</em> <strong>(Psal.
LXIII, 4)</strong>. Etiam et mortem significat, ubi dicit: <em>Qui
liberasti David servum tuum de gladio maligno</em> (Psal.
<nobr><sub></sub></nobr> CXLIII, 10). Scilicet et tribulationem passionis Christi
significat, ubi dicit: <em>Et tuam ipsius animam pertransibit
gladius</em> <strong>(Luc. II, 35)</strong>; id est, tribulatio passionis
illius tuam torquebit animam. Divisionem quoque
significat, ubi dicit: <em>Non veni mittere pacem, sed
gladium</em> <strong>(Matth. X, 34)</strong>; id est, separare bonos a
malis. Sed [et] vindicta gladii nomine intelligitur,
ubi legitur: <em>Non enim frustra gladium portat;</em> vindex
est enim in eos qui operantur malum <strong>(Rom. XIII, 4)</strong>.
Judicium quoque Dei gladii nomine legitur designatum:
<em>Inebriatus est in coelo gladius meus</em> <strong>(Isai.
XXXIV, 5)</strong>. Item quia, <em>Exacuam ut fulgur gladium
meum, et aget judicium manus mea</em> <strong>(Deut. XXXII, 41)</strong>.
Et juxta Apostolum, verbum Dei intelligitur gladius.
</p><p>Sed forsitan ille laicus, qui in uno solebat pugnare
<nobr><sub></sub></nobr> gladio, unam eum putabat habere interpretationem,
non considerans illum ipsum, quem manu tenet,
ancipitem esse: in quo et inimico vitam auferre nititur,
et suam defendere gaudet. Ideo secundum
aliam significationem in Matthaeo Dominus dixit:
<em>Omnes qui acceperint gladium, gladio peribunt</em> <strong>(Matth.
XXVI, 52)</strong>. Juxta aliam vero in Luca: <em>Sed nunc qui
habet sacculum, tollat similiter et peram.</em> Et qui non
habet, vendat tunicam suam et emat gladium <strong>(Luc.
XXII, 36)</strong>. Iste vero gladius videtur ei placuisse, ille
itaque displicuisse. Ideo illum converti in vaginam,
istum emi praecepit. Idcirco diligentius considerandum
est quid uterque significet: et sacri sanctorum
Patrum proferendi sunt sensus, ne quid nostra [parvitas
(<em>Al.,</em> pravitas)] praesumptuose dicere videatur.
<nobr><sub></sub></nobr> Ille vero gladius secundum Matthaeum vindictam injuriarum
nostrarum intelligitur designare, quam qui
exsequitur, in suis periturus erit sceleribus, ipsa
dicente Veritate: <em>si non remiseritis hominibus peccata
sua, nec Pater vester coelestis dimittet vobis delicta
vestra</em> <strong>(Marc. XI, 26)</strong>. Quapropter et hunc converti
in vaginam cordis praecipit, ut ibi, juxta evangelicam
duorum servorum parabolam <strong>(Luc. VII, 41 seq.)</strong>,
unusquisque remittat fratri suo de corde suo. Et haec
<nobr><sub></sub></nobr> est nostrorum indulgentia delictorum, ut in nos peccantibus
dimittamus, ipsa attestante Veritate: <em>Dimittite
et dimittetur vobis</em> <strong>(Luc. VI, 37)</strong>.
</p><p>Sed videamus quid ille secundum Lucae Evangelium
gladius significare possit, de quo totius inquisitionis
oriebatur series. Ille est nimirum verbum Dei,
quem venditis omnibus saecularis vitae impedimentis
nobis emere necesse est, et viriliter in eo pugnare
contra omnes antiqui serpentis insidias. Quem gladium
Salvator noster cum triumpho gloriae ad paternam
rediens sedem, discipulis suis dedit dicens:
<em>Ite, docete omnes gentes</em> <strong>(Matth. XXVIII, 19)</strong>. Non
igitur ad hujus gladii ictum, sicut extraordinariae
hujus inquisitor quaestionis arbitrabatur, Dominus
respondit: <em>Converte gladium in vaginam suam,</em> sed
<nobr><sub></sub></nobr> ad illius qui in Matthaeo legitur. Ad istius [itaque
(<em>Al.,</em> atque)] dixit: <em>Sinite usque huc </em>[Cod. Sal., <em>adhuc</em>]
<strong>(Luc. XXIII, 51)</strong>. Quatenus uterque suam propriam
habere potuisset significationem. Nam aliquoties in
uno facto aliorum {182} salus et aliorum perditio
[provenit; <em>Al.,</em> pervenit]. Ut in tota Christi passione
Judaeorum est perditio, nostra autem salus: ita et
factum apostolicae audaciae juxta allegoriae subtilitatem
dupliciter ex ipsius Domini verbis intelligi potest.
Quaeratque ille, quisquis est, cur in alio evangelista
Dominus praeciperet virgam portandam, in alio praeciperet
non portandam: et tunc intelligat, gladii
diversas esse significationes.
</p><p>Sed considerandum est, secundum vestrae sapientiae
venerabile praeceptum, «quid significet hujus
<nobr><sub></sub></nobr> [emptio; (<em>Edit.,</em> exemptio)] gladii, quid sacculum,
quid pera, quid tunica, cur postremo in duobus gladiis
satis esse dicatur?» De conversione itaque gladii
in vaginam suam et de periculo accipientis, loco suo
diximus. Emptio siquidem hujus gladii est saeculi
renuntiatio, de qua ipse Dominus dixit: <em>Qui non
renuntiaverit omnibus quae possidet, non potest meus
esse discipulus</em> <strong>(Luc. XIV, 33)</strong>. Hoc est: avaritiae
sectator non potest veritatis esse praedicator, quia
quod ore praedicat, opere destruit. Igitur in sacculo
occulta divitiarum substantia: in pera, publica designari
potest. In tunica carnalis delectatio demonstratur.
Quae omnia funditus vendenda, id est abjicienda
sunt, ut dignus [in] gladio verbi Dei sectator
Christi efficiatur miles. Quod autem discipuli id
<nobr><sub></sub></nobr> dixerunt: <em>Ecce duo gladii hic sunt, et Dominus respondit:</em>
<em>satis est;</em> duo gladii sunt corpus et anima,
in quibus unusquisque secundum sibi a Deo datam
gratiam in Domini Dei voluntate praeliari debet. Et
satis erit voluntati Dei, si corpore et animo illius implebuntur
praecepta.
</p><p>Sed et haec proposita quaestio alteram advocat,
quia <em>abyssus abyssum invocat</em> <strong>(Psal. XLI, 8)</strong>. Et dum
[nodum (<em>Edit.,</em> modum)] validae complexionis solutum
aestimavi, ecce [alterum ex latere occultae constrictionis
(<em>Edit.,</em> in alteram ex latere occultam
constructionis)] offendi, quem non laico prioris
inquisitionis auctori, sed vestrae venerandae dignitati
exsolvam. Si gladius iste, ut diximus, verbum Dei
<nobr><sub></sub></nobr> est, cur auriculam abscidit adversantis, dum verbum
Dei ex auditu ad secreta cordis cubilia pervenire
solet; ut ibi fidei fructum centesimo, sexagesimo,
vel tricesimo ferat effectu <strong>(Matth. XIII, 8)</strong>? Quid ista,
obsecro, significat abscissio, nisi ut [infidelitatis
(<em>Edit.,</em> infoeditatis)] auricula abscindatur, ut divinae
tactu gratiae nova sanetur, et veteris hominis exspoliatio
in novae reformationis transeat gloriam? Unde
et iste servus Malchus dicebatur. Malchus in Latinam
linguam vertitur rex vel regnaturus. Quomodo rex
et servus, nisi quia in vetere homine servi fuimus
peccati; in novo itaque Domini Dei [sanati (<em>Edit.,</em>
sancti)] gratia, reges et regnaturi erimus cum Christo?
Quid est quod ipse Dominus persecutorem suum
sanavit, nisi quod omnis praedicator in Ecclesia
<nobr><sub></sub></nobr> Christi nec suos verbo pietatis sanare inimicos desistat?
Unde et ipse Dominus tempore passionis suae,
opera etiam in suos persecutores non deseruit sanitatis.
Ac ideo forsitan permissus est Malchus vulnerari,
ut Petri ostenderetur constantia et Domini claresceret
pietas, et nobis ad omnes boni operis daretur
exemplum, quatenus salutis aeternae [medicamenta
(<em>Edit.,</em> munus)] etiam inimicis praestaremus nostris.
</p><p>Cur duo gladii in Dominica [tantummodo (<em>Edit.,</em>
postmodum)] passione inventi sunt, et in uno apostolica
pugnavit fiducia; alium vaginae exemptum non
legimus? diximus duos gladios corpus et animam
significare: quae ambo per unam fidem operari debent,
ut fides, quae in anima latet, foras per corpus
ostendatur in opere. <em>Ex abundantia cordis os loquitur</em>
<nobr><sub></sub></nobr> <strong>(Matth. XII, 34)</strong>. Unde et discipuli dona sancti
Spiritus in igneis linguis accipientes loqui dicuntur
<em>magnalia Dei</em> <strong>(Act. II, 11)</strong>. Quia ubi charitas per
donum sancti Spiritus intus ardescit in animo, mox
foras in verbo clarescit praedicationis. Possunt quoque
non inconvenienter duo gladii, fides et opus
intelligi: illa in corde latens, istud in facto in palam
procedens. Et diligentius consideranti par priori
significationi haec quoque invenitur, quia fides animae
est, opus vero corporis. Unde et unusquisque ad
cordis sui penetralia dirigat intentionem, et videat
in eo, quantum diligat Deum, et eamdem Dei dilectionem
proferat in opus. Et maxime praedicatores
Ecclesiae Christi charitatem Redemptoris nostri per
verba sedulae praedicationis populis ostendant. {183}
<nobr><sub></sub></nobr> Sint <em>lucernae ardentes</em> <strong>(Luc. XII, 35)</strong> in domo Domini:
sint civitates firmae in montibus virtutum consitae, et
contra omnes insidias hostilis exercitus munitissimae.
Sint pastores providi, gregem Christi per pascua
vitae aeternae ducentes, quatenus cum multiplici animarum
fructu gaudia Domini Dei sui mereantur
ingredi. [Hos tua (<em>Edit.,</em> hostia, <em>mendose</em>)] excellentissima
dignitas et sanctissima in Christi charitate
voluntas semper admoneat, imo suavissimis exhortationibus
ad praedicationis impellat officia, quatenus
in die magno Domini nostri Jesu Christi tu quoque
amabilem merearis audire sententiam: <em>Euge, serve
bone et fidelis, quia super pauca fuisti fidelis, supra
multa te constituam,</em> intra in gaudium Domini tui
<nobr><sub></sub></nobr> <strong>(Matth. XXV, 21)</strong>. Nec enim hoc solis sacerdotibus
vel clericis audiendum ibi arbitreris, sed etiam bonis
laicis et bene in opere Dei laborantibus dicendum
esse credas, et maxime his qui in sublimioribus positi
sunt saeculi dignitatibus, quorum conversatio
bona et vitae sanctitas et admonitoria aeternae salutis
verba, suis subjectis praedicatio poterit esse. Nam
unusquisque de pecunia domini sui, quam accepit,
rationem redditurus erit in die judicii. Et qui plus
laborat, plus mercedis accipiet. Quapropter dilectissime
et honorande Ecclesiarum [Christi] defensor et
rector, tuae sanctissimae sapientiae venerabile studium
alios admonendo exhortetur, alios castigando corrigat,
alios vitae disciplinis erudiat, ut <em>omnibus omnia
factus</em> <strong>(I Cor. IX, 22)</strong>, ex omnibus mercedem habere
<nobr><sub></sub></nobr> merearis perpetuam. Ut cum magna et laudabili populorum
multitudine gloriosus in conspectu Domini
Dei tui appareas.
</p><p>Audio etiam per Ecclesias Christi quamdam consuetudinem
non satis laudabilem, quam vestra prudentissima
auctoritas facile emendare potest, si tamen
vera est opinio, et non magis falsa excusatio,
ut quod facere non volunt presbyteri, suis injiciant
episcopis. Nam dicunt ab episcopis interdictum esse
presbyteris et diaconibus praedicare in ecclesiis,
dum in Apocalypsi [legitur: <em>Spiritus et sponsa</em> <strong>(Edit.,
legatur episcopis et sponsae, etc.)</strong>] <em>dicunt:</em> veni. Et
qui audiat, dicat, veni. Qui sitit, veniat, qui vult,
accipiat aquam vitae <strong>(Apoc. XXII, 17)</strong>. Nec non et
Apostolus: <em>Quod si alii revelatum fuerit sedenti,</em> prior
<nobr><sub></sub></nobr> taceat. Potestis enim per singulos prophetare <strong>(I Cor.
XIV, 30, 31)</strong>, id est docere. Item ad Timotheum: <em>Qui
bene praesunt presbyteri, duplici honore digni habeantur:</em>
maxime qui laborant in verbo et doctrina Dei
<strong>(I Tim. V, 17)</strong>. Dicant enim in quibus canonibus interdictum
sit presbyteris praedicare? Quin magis legant
et intelligant, ab initio nascentis Ecclesiae,
quanti et quam mirabiles ex diverso clericorum ordine
per totam mundi latitudinem fuere praedicatores,
etiam et apostolica in diversas partes transmissi
auctoritate: et desinant speciale habere, quod ad
majus animarum lucrum plurimorum poterit esse.
Nam et ipse Dominus noster Jesus Christus apostolis
suis ad praedicationis officia secundi ordinis viros
<nobr><sub></sub></nobr> subjunxit, ut in Luca apertissime legitur: <em>Post haec
autem designavit Dominus et alios septuaginta duos,
et misit illos binos ante faciem suam</em> <strong>(Luc. X, 1)</strong>. Et
paulo post: <em>Qui vos audit, me audit;</em> et qui vos spernit,
me spernit; et qui me spernit, spernit eum qui
me misit <strong>(Ibid., 16)</strong>. Et caetera quae ibi de dispensatione
verbi Dei leguntur. Quare in Ecclesiis ubique
ab omni ordine clericorum homiliae leguntur?
Quid est homilia, nisi praedicatio? Mirum est quod
legere licet, et interpretari non licet, [ut] ab omnibus
intelligatur? Quid est aliud, nisi ut audientes sine
fructu fiant, et impleatur Virgilianum illud:

</p><p>Dat sine mente sonos . . . . .

<nobr><sub></sub></nobr> Et non evangelicum: <em>Quod in aure audistis, praedicate
super tecta</em> <strong>(Matth. X, 27)</strong>? Dicit enim beatus
Hieronymus in epistola (52) ad Nepotianum presbyterum,
ubi eum de praedicationis officio instituit:
«Pessimae consuetudinis est, in quibusdam Ecclesiis
tacere presbyteros, et praesentibus episcopis non loqui:
quasi aut invideant aut non dignentur audire.
<em>Et</em> si alii, inquit Paulus apostolus, <em>fuerit revelatum
sedenti, prior taceat.</em> Potestis enim per singulos
prophetare, ut omnes discant [Edit., <em>et omnes dicant</em>],
et omnes consolentur <strong>(I Cor. XIV, 30, 31)</strong>. Et: <em>Spiritus
prophetarum prophetis subjectus est;</em> non enim
dissensionis est Deus, sed pacis <strong>(Ibid., vers. 32, 33)</strong>.
<em>Gloria patris est filius sapiens</em> <strong>(Prov. X, 1)</strong>. Gaudeat
episcopus judicio suo, cum tales [Christo] elegerit
<nobr><sub></sub></nobr> sacerdotes. {184} [Docente te in ecclesia (<em>Edit.,</em> Docentes
in ecclesia)] non clamor populi sed gemitus
suscitetur. Lacrymae auditorum laudes tuae sint.»
Haec tantus et admirabilis doctor huic tam malae
consuetudini opposuit. Plurima exinde dici possunt,
sed sapienti pauca sufficiunt. Nec nostrae rusticitatis
est, vestrae laudabilis sapientiae aures plurimis aggravare
verbis; sed tantum supplici deprecari devotione,
ut talia paterna provisione jubeatis, si vera
sint, emendare. Quatenus sublime regalis potentiae
regimen omnibus ubique proficiat ad salutem, et tibi
cum Christo Domino Deo nostro et sanctis ejus praemia
perpetui honoris augeantur.
</p><p>Vidimus quoque aliquibus in locis [negligentes]
altaria Dei absque tecto, avium stercoribus vel canum
<nobr><sub></sub></nobr> mictu foedata. Quod facile vestra veneranda in
Deo voluntas per episcopos emendare valet: ut cum
honore condigno maneat mensa Domini in loco suo,
vel portetur in ecclesiam majorem, secundum sanctam
sacerdotum Dei providentiam; et honorifice
tractetur seu altare Christi, seu consecratio corporis
et sanguinis illius, et praecipuum salutis nostrae sacramentum
omni veneratione consecretur, habeatur,
et custodiatur.
<br>@ <nobr><sub></sub></nobr> Haec epistola in editione Quercetani 106 est, ab
ipso primo edita ex codice ms. Scripta est post annum
<nobr><sub></sub></nobr> 800 ad Carolum jam imperatorem. (Apud Froben.
epist. 125.)
</p><h4>EPISTOLA CLXIV.
AD CAROLUM IMPERATOREM.</h4>
<em>Respondet ad interrogata de hymno post coenam dicto
apud Matthaeum et Marcum.</em>
<p>Regi [<em>Leg.</em> Rege] regum Deo Christo donante Carolo
regi, imperatori Augusto, optimo, maximo, perpetuo;
<nobr><sub></sub></nobr> humilis matricularius Albinus sempiternam
coelestis gloriae salutem.
</p><p>Mirabilis sapientiae vestrae litterarum serio perfecta,
invenimus eas eloquentiae nitore splendidas, et
profunditate sensuum subtilissimas, et inquisitionis
gratia jucundissimas. Unde patenter agnosci poterit,
non tantum imperatoriam vestrae prudentiae potestatem
a Deo ad solum mundi regimen, sed maxime
ad Ecclesiae praesidium et sapientiae decorem collatam,
et juvenum mentes quadam inertiae rubigine
obductas ad acumen ingenii per vestram sanctissimam
solertiam elimandas. Si quidem praeter imperiales
et publicas curas, evangelicas quaestiones academicis
<nobr><sub></sub></nobr> vestris a nobis enucleandas inquiritis. Quanquam
vestrae prudentiae, ut id epistola dignitatis
vestrae dicitur, easdem quaestiones notissimas esse
sciamus; tamen ne senilis taceat segnities, quibusdam
interrogationum stimulis somnigeram illius socordiam
excitare voluistis. Unde etiam nunc magis docere
vestris insitionibus [<em>Leg.</em> inquisitionibus] intelligo,
quam vestrae aliquid affluentissimae sapientiae
ex mea addi posse responsione. Nam sapienter interrogare,
docere est. Igitur prudenter quaerere via
est inveniendi; veluti fertur, Pythagoram ordinatis
interrogationibus puerum quemdam de geometrica
magis docuisse, quam discere quid ab eo vellet. Sicut
et Dominum in Evangelio quibusdam parabolis
egisse legimus.
</p><p><nobr><sub></sub></nobr> {185} Sed ut ad inquisita respondeam, prout meae
inspiraverit menti gratia illius, de cujus sermone hujus
inquisitionis orta est interrogatio: quamvis vestrae
claritati vix mea aliquid dignum parvitas conferre
valeat, quia non talis mihi inest formae vel cogitationum
fiducia, sicut legitur de Zenocrate architecto,
qui populea fronde coronatus, et pelle leonis
vestitus inter turbas populi incessit contra tribunal
Alexandri Magni, et quaesitum est ab eo quis vel
unde esset? At ille, «Zenocrates, inquit, ego architectus
Macedo, qui ad te cogitationes et formas tuae
claritati condignas affero.» Sed talem mihi inesse
voluntatem de vestrae excellentiae Platonicis video,
qualis in Aristippo philosopho scribitur, qui naufragio
<nobr><sub></sub></nobr> perditis omnibus vix vivus evasit ad littus, dixisse
suis legitur: «Ite Athenis, et dicite discipulis
nostris eas congregare divitias quae naufragio perire
non possunt;» sapientiam volens intelligere. Nec
etiam haec veteris monimenta historiae proferrem,
nisi vestrae auctoritatis apices ad philosophorum me
nomina provocarent.
</p><p>His praelibatis, ad interrogationem litterarum veniamus
vestrarum, in quibus post congruam epistolae
praefationem scriptum invenimus, ut eisdem utamur
verbis: «Hymnum post coenam mysticam vel discipulos
vel potius ipsum Dominum dixisse, ex ipsius
sacrae historiae lectione [et] auctoritate collegimus;
ac propter hoc sumus non mediocri stupore perculsi,
cur tantae dulcedinis hymnus vel ab ipso Domino,
<nobr><sub></sub></nobr> vel, si a discipulis, in praesentia tamen Domini, dictus,
ab evangelistis omnibus sit praetermissus?»
Haec est totius summa interrogationis; cur tacitus sit
ab omnibus tantae dulcedinis hymnus evangelistis;
dum certissime ex verbis sacrae historiae constat,
hymnum post coenam mysticam dictum esse a discipulis,
vel potius ab ipso Domino? Cujus itaque omnis
[<em>F.,</em> nominis] interpretatio primo dicenda est. Igitur
Graecum nomen est <em>hymnus,</em> et Latine interpretari
potest, <em>laus carminis.</em> Sive, ut beatus Isidorus ait:
«Hymnus est canticum laudantium, quod ex Graeco
in Latinum laus interpretatur, pro eo quod sit carmen
laetitiae et laudis.» Proprie autem hymni sunt
continentes laudem Dei. Unde et liber Psalmorum a
plerisque doctoribus <em>Liber hymnorum appellatur.</em>
<nobr><sub></sub></nobr> Quod vero Evangelistae dixerunt: <em>Et hymno dicto exierunt</em>
 <strong>(Matth. XXVI, 30; Marc. XIV, 26)</strong>, a plerisque
simpliciter traditur ita: <em>Laude Deo dicta exierunt.</em>
Quidam itaque putant, XXI psalmi versum eos cantasse:
<em>Manducaverunt et adoraverunt omnes pingues
terrae</em> <strong>(Psal. XXI, 30)</strong>; et hoc ex commentario sancti
Hieronymi suspicantur, qui ait: «Et hymno dicto,
hoc est, quod in psalmo legimus. <em>Manducaverunt
et adoraverunt omnes pingues terrae.</em>» Sunt etiam qui
in priore versu hanc laudem aptare volunt, ubi dicitur:
<em>Edent pauperes et saturabuntur, et laudabunt
Dominum, qui requirunt eum</em> <strong>(Ibid. vers. 27)</strong>. Sed
fieri potest, Judaeos habere in consuetudine aliquando
hymnidicam post coenam decantare laudem, sicut
solebant transeuntes viam in agro laborantes hoc
<nobr><sub></sub></nobr> versu benedicere: <em>Benedictio Domini super vos, benediximus
vobis in nomine Domini</em> <strong>(Psal. CXXVIII, 8)</strong>.
Sed his atque hujusmodi opinionibus quorumdam,
quamvis spernendae non sint, ut videtur, omissis,
liquidam veritatis pandamus interpretationem.
</p><p>Consuetudo itaque est evangelistarum quaedam
plenius dicere quae alii omnino tacuerunt. Quod maxime
beatum fecisse Joannem evangelistam comprobant.
Cujus rei idoneus lector in eis sufficienter exempla
reperire poterit, quae nos epistolaris brevitas
tangere prohibet, nisi quae hujus interrogationis responsioni
necessaria esse videntur. Igitur de hac mystica
Veteris vel novi Testamenti coena toti quatuor
dixerunt, vel quid in ea gestum esset vel dictum,
<nobr><sub></sub></nobr> partim similiter, partim dissimiliter protulerunt, quae
tamen omnia vera esse necessario creduntur. Quod
illi itaque tres de panis calicisque consecratione dixerunt,
hoc Joannes omisit, maxime moratus in humilitate
Christi ostendenda, qua pedes discipulorum
suorum lavare dignatus est: atque longissimo sacratissimoque
sermone, quem, exeunte filio perditionis,
illis undecim electissimis secreta et spiritali loquela
disseruit. Qua locutione terminata idem beatus evangelista
subjunxit dicens: <em>Haec locutus est Jesus, et
sublevatis oculis in coelum dixit</em> <strong>(Joan. XVII, 1)</strong>; non
solum illa designans verba quae ipse Joannes {186}
Dominum dixisse refert, verum etiam et ea quae alii
scripserunt, eum in illo sacrosancto convivio locutum
esse. Quod vero beatus evangelista Jesum elevatis
<nobr><sub></sub></nobr> oculis in coelum dixisse subinfert: <em>Pater, clarifica
Filium tuum, ut Filius tuus clarificet te</em> <strong>(Joan.
XVII, 1)</strong> . . . usque in eum locum, ubi hac hymnidica
terminata laude et sanctissima oratione finita: <em>ut
dilectio, qua dilexisti me, in ipsis sit, et ego in ipsis</em>
 <strong>(Ibid., vers. 26)</strong>; quam pro se suisque discipulis, imo
et omnibus fidelibus, qui usque ad consummationem
saeculi venturi essent, pius Salvator Deo Patri profudit.
</p><p>Iste est hymnus sacratissimus et pulcherrimus, et
cunctis pernecessarius credentibus, quem <em>advocatus
noster</em> <strong>(I Joan. II, 1)</strong> Dominus noster Jesus Christus,
peracto nostrae salutis et suae pietatis convivio, magna
dulcedine et mirabili suavitate praesentibus suis
discipulis decantavit. Iste est hymnus quem sancta
<nobr><sub></sub></nobr> sollicitudo sapientiae vestrae inquirit. Istum perpetua,
dulcissime mi David, in laudem Domini et Salvatoris
nostri et in spe aeternae beatitudinis, teneatis memoria.
Potuit enim haec eadem verba hymnidicae laudis
et orationis Filius Patri silenter dicere, sed oratio
Filii doctrina est discipulorum, imo et omnium qui
in oratione laudis Domini deprecari consuescunt.
Nulla oratio dulcior est quam quae in divinae bonitatis
laude profunditur. Unde et ipse Dominus per Prophetam
ait: <em>Sacrificium laudis honorificabit me, et
illic iter;</em> quod ostendam ei, salutare Dei <strong>(Psal.
XLIX, 23)</strong>.
<br>@ <nobr><sub></sub></nobr> Hanc epistolam ex ms. Colbertino vulgavit Baluzius
lib. I Misc., pag. 365; addidimus nonnullas
lectiones variantes ex cod. ms. bibl. regiae Vaticanae.
<nobr><sub></sub></nobr> (Apud Froben. epist. 126.)
</p><h4>EPISTOLA CLXV.
AD CAROLUM MAGNUM.</h4>
<em>Respondetur ad interrogationem de pretio salutis humanae,
cui daretur.</em> <nobr><sub></sub></nobr> 
<p>In nomine Dei Christi Salvatoris mundi. David
Christo Domini Albinus perpetuae pacis et prosperitatis
in Domino salutem.
</p><p>Sapientia est, ut philosophi definierunt, divinarum
humanarumque rerum scientia, quam, excellentissime
imperator, religiosissima vestrae humilitatis
prudentia diligenter ab hominibus requirere assuescit,
ut omnium sensus proprio cordis thesauro infundat,
quatenus de hoc abundantissimo divitiarum
gazophylacio juxta evangelicum scribam <em>nova et vetera</em>
 <strong>(Matth. XIII, 52)</strong> proferre valeat. Quocirca cujusdam
sapientis Graeci interrogationem, <em>de pretio salutis
humanae, cui daretur,</em> inquirentis nostrae parvitatis
<nobr><sub></sub></nobr> ingenio [<em>Cod.</em> Vat., ingeniolo] dirigere studuistis,
non, ut optime novi, ignorando, sed probando,
quid nostrae parvitatis intellectus exinde sensisset,
vel a magistris didicisset. Quod pretium, cui daretur,
sapiens ille praedictus a quibusdam catholicae eruditionis
filiis in palatio inquirere dicitur; et, ut visum
est ejus sapientiam audientibus, velle eum astruere
hujus pretii acceptricem esse mortem; putans, redemptionem
esse non posse, nisi forte esset, qui pretium
recepisset ab emptore, atque aliquid sui juris
emptori pro pretio tradidisset accepto; hoc ipsum
quoque apostolicae auctoritatis sententia confirmare
nisus, quia dictum est: <em>Regnavit mors ab Adam usque
ad Moysen</em> <strong>(Rom. V, 14)</strong>. Ad cujus quaestionis
profunditatem, ne quid temere dicam, sensibus Patrum
<nobr><sub></sub></nobr> respondere ingrediar, atque ejus obscuritatem
<br>@ <nobr><sub></sub></nobr> Laborat sensus.,
si respondere vel, in [<em>F.</em> leg., vellem] magnitudine
libri opus erit, tamen ita temperabo calamum, ut
longioris epistolae modum non excedat.
</p><p>Primo quaerendum esse video de qua morte beatus
Apostolus testimonium protulisset, sive de diabolo,
qui saepe mortis nomine designatur; vel de peccato,
quod est mors animae; aut etiam de morte carnis,
quae est <em>poena peccati</em> <strong>(Rom. V, 12, et VI, 23)</strong>? Deinde
de pretio salutis nostrae, quidquid ejus gratia nostro
suggerit animo, qui pro nobis illud pretium obtulit,
dicemus.
</p><p><nobr><sub></sub></nobr> {187} De peccato quidem disputans Apostolus hoc
subinfert testimonium dicens: <em>Regnavit mors ab
Adam usque ad Moysen.</em> Si de morte carnis solummodo
intelligendum putaret, utique dixisset: Regnavit
mors ab Adam usque ad illum diem, de quo [alio
loco] idem ait: <em>Novissima inimica destruetur mors</em>
 <strong>(I Cor. XV, 26)</strong>, quam adhuc in carne nostra regnare
dolemus. Unde et ipse Apostolus ait: <em>In hoc enim
ingemiscimus praegravati, quia nolumus exspoliari,
sed supervestiri, ut absorbeatur hoc, quod mortale
est, a vita</em> <strong>(II Cor. V, 4)</strong>. Proinde aliud quoddam genus
mortis his verbis Apostolum significare putamus,
quod regnasse dictum est ab Adam usque ad Moysen:
id est, usque ad ultima tempora legis et initium
gratiae, quae hoc regnum mortis destruxit.
<nobr><sub></sub></nobr> Mors vero, de qua dicitur: <em>Regnavit mors ab Adam,
illa est sine dubio, de qua propheta ait:</em> <em>Anima,
quae peccaverit, ipsa morietur</em> <strong>(Ezech. XVIII, 4)</strong>. Hujus
vero regnum mortis gratia adveniente destructum
est, postquam Christi sanguis chirographum, quod
peccata nostra scripserunt, delevit <strong>(Col. II, 14)</strong>, <em>affigens
illud cruci:</em> interficiens inimicitias in semetipso
<strong>(Ephes. II, 16)</strong>, quae erant inter Deum et hominem.
Sed hoc mortis genus nullum habuit in Christi anima
Redemptoris nostri regnum, quia nunquam illa peccavit;
ideo nec moriebatur. Si vero Christus peccatum
non fecit, quod est mors animae; et caro ejus
damnato mortis aculeo cum triumphi gloria surrexit
de sepulcro: <em>cui</em> mors ultra, ut dicitur, <em>non
dominabitur</em> <strong>(Rom. VI, 9)</strong>: ubi est pretium, quod
<nobr><sub></sub></nobr> mors sibi traditum esse gloriatur? Quare non tenuit,
si jure emptionis accepit illud? Nec statim consequens
est ut pretium illi detur, a quo aliquid redemptum
esse dicitur. Propheta enim precatus est
Deum ut se redimeret ab angustiis <strong>(Psal. CXVIII,
143)</strong>, nec tamen aliquid Deo, unde angustiis, quibus
Propheta angebatur, pretii tradidisse dicendum est.
Item dicitur in alio psalmo: <em>Dicant nunc qui redempti
sunt a Domino, quos redemit de manu inimici, de
regionibus congregavit eos</em> <strong>(Psal. CVI, 2)</strong>. Neque
enim Deus omnipotens toties [<em>Cod.</em> Vat., totis] pretium
dedit gentibus vel regibus [vel inimicis] quoties
populum suum redemit ab eis. Item in alio
psalmo: <em>Et redemit nos de manu inimicorum nostrorum</em>
 <strong>(Psal. CXXXV, 24)</strong>. Si ad historiam attendas,
<nobr><sub></sub></nobr> nullum pretium Aegyptiis dedit, quando Hebraeos
de manibus eorum, sanguine mystici agni,
liberare dignatus est <strong>(Exod. XII, 13)</strong>. Atque hic considerandum
esse putamus cui iste agnus in redemptionem
populi Dei immolatus esset, Domino Deo
misericordissimo, vel Pharaoni regi impiissimo? vel
quos sanguis illius superliminaribus illitus defendisset
ab angelo percutiente <strong>(Ibid., vers. 23)</strong>? Nunquid
carcer propriam habet in puniendos per se potestatem?
aut aliquis carceri dat pretium redimendi
vinctos ex eo? aut gladio ultori scelerum munera
non nocendi occidit [<em>Cod.</em> Vat., munera non occidit;
<nobr><sub></sub></nobr> <em>forte leg.,</em> non nocenti munera accidunt], et non
magis judici, qui habet potestatem ligare vel solvere,
occidere et vivificare? Si igitur propter nomen
redemptionis, quod sancta solet Scriptura saepius
pro nostra ponere liberatione, vult ille sapiens, necessariam
esse in salute nostra venditionem, atque
emptionem cum morte dicere, ubi prior emptio esset,
ut ex ea priore secunda reemptio (ut ille interpretatur)
juste dici valeat? (Quod vero dicimus recreatio,
vel reformatio, ideo dicimus quia fuit prima creatio
et formatio, quando homines creati sunt atque formati.)
Nullatenus ita intelligi potest redemptio, quasi
quaedam esset emptio ante: nec etiam hoc, quod dicitur
redemptio, ad emptionem tantum pertinet,
quantum ad liberationem, sicut superius ostendimus;
<nobr><sub></sub></nobr> quod et ipsius Domini verbis probari potest, ubi
ait: <em>Filius hominis non venit ministrari, sed ministrare,
et dare animam suam redemptionem pro multis</em>
 <strong>(Matth. XX, 28)</strong>. Quis audet dicere animam illam
sanctam, immaculatam, segregatam ab omni peccato,
morti datam esse? Magis videamus cui haec in
redemptionem nostram daretur. Refert beatus Lucas
evangelista Deum Jesum in cruce clamasse: <em>Pater,
in manus tuas commendo spiritum meum;</em> et haec dicens
exspiravit <strong>(Luc. XXIII, 46)</strong>. Spiritus et anima
diversa sunt nomina; sed his testimoniis Domini una
esse res agnoscitur. Non igitur aliqua necessitate
coactus, sed propria voluntate, tradidit, dum voluit,
spiritum. Sive animam sive spiritum dicamus: Patri
commendavit, et tradidit in redemptionem nostram,
<nobr><sub></sub></nobr> sicut ante praedixit, ubi ait: <em>Potestatem habeo ponendi
animam meam, et potestatem habeo iterum
sumendi eam</em> <strong>(Joan. X, 18)</strong>. Animam vero suam Christus
pro nobis posuit, et quando voluit, posuit; et
quando posuit, Patri {188} commendavit; et iterum,
quando voluit, sumpsit eam. Ponere ergo animam,
mori est. Caro posuit animam, et caro iterum sumpsit
eam potestate inhabitantis Verbi Dei in eo. Quod
hic dicit: <em>Potestatem habeo ponendi animam meam;</em> ibi
[<em>Edit.,</em> ubi] dictum est: <em>Inclinato capite tradidit spiritum</em>
 <strong>(Joan. XIX, 30)</strong>. Qui spiritus anima est, quam posuit
Christus dum voluit. In se enim potestas erat, non
in morte, quando poneret animam, quando iterum
sumeret eam. Quid vero in Redemptore nostro mors
potestatis habuit, dum omnia propria voluntate perfecit,
<nobr><sub></sub></nobr> quae nostrae salutis causa communi cum patria
[<em>F.,</em> Patre] voluntate, gerere disposuit? Igitur de
dormientis Adam latere Eva, quae interpretatur vita,
formata est <strong>(Gen. II, 21)</strong>; sic de Christi latere dormientis
in cruce prolatum est Ecclesiae pretium.
Unde et ipse per Prophetam: <em>Ego dormivi, inquit,</em>
<em>et somnum cepi, et resurrexi, quoniam Dominus suscepit
me</em> <strong>(Psal. III, 6)</strong>. Nisi forte quislibet audeat
dicere quod sanguis Christi, qui effusus est lancea
militis in terram <strong>(Joan. XIX, 34)</strong>, morte [<em>F.,</em> morti]
remansisset quasi pretium. Audiat quid beatus Augustinus
in libro IV pulcherrimi operis de sancta
Trinitate <strong>(Cap. 3)</strong> sentiat. Dicit enim post congruam
de morte Christi disputationem: «Et unus
<nobr><sub></sub></nobr> ex discipulis, etiam cicatrices ejus contrectans, exclamavit
dicens: <em>Dominus meus et Deus meus</em> <strong>(Joan.
XX, 28)</strong>. Et cum illius carnis tota integritas appareret,
demonstratum est in ea, quod suos exhortans
dixerat: <em>Capillus capitis vestri non peribit</em> <strong>(Luc.
XXI, 18)</strong>. Verum si capilli sanctorum non peribunt,
quanto magis nec sanguis Christi?» Similiter beatus
Fulgentius <strong>(Lib. III ad Trasimundum regem, cap. 34)</strong>
de tota humanitate corporis Christi ascendentis in
coelum testimonium tale in libro de fide Christiana
proferens: «Postea, inquit, quam posuit animam, et
resumpsisset secundum totam humanitatem suam,
in coelum ascendit, et in dextera Dei sedisset [sedet].»
Redemit enim nos diversas sustinens injurias
et passiones, vincula passus, alapis caesus, flagellis
<nobr><sub></sub></nobr> verberatus est. Redemit utique sanguine passionem.
Ad postremum redemit nos, miracula resurrectionis
ostendens, sicut dixit Apostolus cuncta
complectens: <em>Magno pretio redempti estis</em> <strong>(I Cor.
VI, 20)</strong>. Quis vero illud accepisset tam potens pretium,
audiamus quid Cassiodorus eximius interpres
Psalmorum dixisset de eo versu: <em>Redemptionem misit
Dominus populo suo</em> <strong>(Psal. CX, 9)</strong>. «Convenienter
enim, ait, dicitur, <em>Redemptionem misit, quoniam hoc
videbantur indigere captivi.</em> Sed tale pretium fuit,
quod non tyrannus sumeret, sed ille qui absolvebatur
acciperet. Lucratus est captivus redemptionem
suam, et ipse magis inde ditatus, qui tenebatur obnoxius,
et tyrannus damnatus, qui tenebat eum.»
Sed quaerendum est diligentius atque merito intuitu
<nobr><sub></sub></nobr> inspiciendum, an justius dicatur mortem a Salvatore
nostro suscepisse pretium, an ipsam mortem pretium
esse redemptionis nostrae. Audiamus quid beatus
Augustinus inde dicat [<em>Cod.</em> Vat., indicat] in
libro quarto de sancta Trinitate <strong>(Cap. 12, in fine)</strong>,
ubi plurima disputabat de poenali et justissima miseriae
nostrae, et non debita Domini nostri Jesu Christi
morte. «Ad mortem, inquit, per peccatum venimus,
et ille per justitiam. Et ideo cum sit mors
nostra poena peccati, mors illius facta est hostia pro
peccatis.» Similiter alio capitulo ejusdem libri de
morte Christi ita dicit <strong>(Cap. 13, n. 17)</strong>: «Neque
enim cujusquam jure potestatis exutus est carnaliter
[<em>Leg.,</em> carne], sed ipse se exuit. Nam qui posset non
mori si nollet, [procul dubio] quia voluit, mortuus
<nobr><sub></sub></nobr> est. Et ideo principatus et potestates exemplavit fiducialiter
triumphans eas in semetipso. Morte sua
quippe uno verissimo sacrificio pro nobis oblato;» et
caetera quae mirabiliter prosequitur de eadem re.
Item post pauca, in eo capitulo, cui talem proposuit
[titulum]: <em>De sacrificio perfecto et vero quod ipse pro
nobis Salvator effectus est, lucidissime ostendit qui
esset sacerdos et quod sacrificium, pro quibus, vel
a quo oblatum esset.</em> Ait enim <strong>(August., loc. cit., cap.
14)</strong>: «Quis ergo tam justus et sanctus sacerdos quam
unicus Dei Filius, qui non opus haberet per sacrificium
sua purgare peccata, nec originalia, nec ex
humana vita quae adduntur? Et quid tam congruenter
ab hominibus sumeretur, quod pro eis offerretur,
<nobr><sub></sub></nobr> quam humana caro? Et quid tam aptum immolationi,
quam caro mortalis?» Et paulo post:
«Quid tam grate offerri et suscipi possit, quam caro
sacrificii nostri corpus effectum sacerdotis nostri;
ut quoniam quatuor considerantur in omni sacrificio,
cui offeratur, a quo offeratur, quid offeratur,
pro quibus offeratur, idem ipse unus verusque mediator
per sacrificium pacis reconcilians nos Deo
unum [<em>Cod.</em> Vat., unicum] cum illo foret, cui
offerebat, unum in se faceret, pro quibus offerebat,
unus ipse esset, qui offerebat et quod offerebat.»
Nonne perspicuum est his {189} verbis beati Augustini
bene intellectis, cui hoc sacrificium obtulit?
Nisi forte quis audeat dicere, aliud esse sacrificium
quod Deo Patri oblatum est, aliud pretium quo redempti
<nobr><sub></sub></nobr> sumus. In omnibus injuriis, opprobriis ac
passionibus, quas unicus Dei Filius sustinuit pro
nobis, quid gestum est, nisi oblatio pro peccatis
nostris, nisi pretium redemptionis nostrae? Et superfluum
videtur quaerere quis hanc oblationem vel
hoc pretium accepisset, dum beatus Paulus in tertium
raptus coelum tale de eo, qui est sacerdos et
hostia, pretium et oblatio, proferre testimonium
non timuit, <em>qui</em> semetipsum, dicens, <em>pro nobis obtulit
sacrificium Deo in odorem suavitatis</em> <strong>(Ephes. V, 2)</strong>.
Et quod vita venerit ad mortem testatur idem Augustinus
in quinquagesimi octavi psalmi tractatu
<strong>(Serm. 2, n. 4)</strong>: «Quid autem fecerunt, inquit, in
Christo? Non vitam, sed mortem occiderunt. Exstincta
quippe morte, vita resurrexit.» Ipse vero Salvator
<nobr><sub></sub></nobr> noster, in quantum medicina est et salus, nobis
datus est, sicut dicitur a propheta: <em>Filius datus est
nobis, et factus est principatus ejus super humerum
ejus</em> <strong>(Isai. IX, 6)</strong>. Scilicet Isaac crucem portavit in
humeris ad immolationem sui. Idem sacerdos et
sacrificium Deo Patri a semetipso oblatus pro salute
nostra in odorem suavitatis. De quo Propheta Dominum
jurasse dicit: <em>Tu es sacerdos in aeternum secundum
ordinem Melchisedech</em> <strong>(Psal. CIX, 4)</strong>. Quod
testimonium beatus Cyprianus doctor egregius et
martyr gloriosus ita intelligi voluit <strong>(Epist. 63)</strong>: «Nam
quis magis, inquit, sacerdos Dei summi quam Dominus
noster Jesus Christus, qui sacrificium Deo
Patri obtulit, et obtulit hoc idem quod Melchisedech
obtulerat, id est panem et vinum, [suum] scilicet
<nobr><sub></sub></nobr> corpus et sanguinem.» Pro nobis obtulit, ut nos
eo redimeret sacrificio. Utrumque, et pro nobis obtulit
hoc sacrificium, et nobis dedit in memoriale
sempiternum, sicut in Evangelio legitur: <em>Et accepto</em>
pane, inquit evangelista, <em>gratias egit et fregit, et dedit
eis dicens:</em> Hoc est corpus meum quod pro vobis datur.
Hoc facite in meam commemorationem. Similiter
et calicem postquam coenavit dicens: Hic est calix
Novi Testamenti in sanguine meo, quod pro vobis fundetur
<strong>(Luc. XXII, 19, 20)</strong>. Idem itaque victor et victima,
et ideo victor quia victima. Idem itaque sacerdos et
sacrificium, et ideo sacerdos quia sacrificium. In ea
quippe natura sacerdos, quia sacrificium, <em>excelsior
coelis factus, semper vivus interpellasse</em> (Hebr. VII,
<nobr><sub></sub></nobr> 25, 26) pro suis. Idem ipse potens cum Deo Patre et
Spiritu sancto vitam credentibus in se. Idem Deo
et vivo unigenitus Dei Filius Dominus noster Jesus
Christus, cujus laus et gloria in saecula sempiterna.
</p><p>In Patris et Nati, Paracliti et nomine magno
<br>Sit tibi prosperitas, gloria, vita, salus. O mi dulcis amor David, in secla valeto. 
<br>Sit laus, lux, virtus, Christus ubique tibi.
</p><p>Fortassis Atheniensis sophista ex academica schola
hujusmodi protulit quaestionem; cum quo Platonicis
paulisper liceat argumentis verba conserere. Porro
beatum Paulum legimus cum stoicis disputare, ut
eorum eos disciplinis ab errore in viam veritatis
transduceret. Nam et populus Dei, redimendus a
<nobr><sub></sub></nobr> servitute durissima, Aegyptiacis ditatus divitiis, ducem
a Deo directum secutus, ex quibus in tabernaculi
aedificationem plurima Deo dona obtulit. Cur
non tam praeclaris eruditus exemplis dialecticos illi
quaestionario proponimus syllogismos, ut suorum
sauciatus armis in catholici exercitus libens castra
recurrat. Dic, rogo, dic, doctor prudentissime!
utrumne mors sit substantia? Quatenus videamus,
si digne dici debeat tantum eam suscepisse praemium
[<em>Cod.</em> Vat., suscepit pretium]. Igitur si mors
substantia est, creatura Dei est, quia nulla est substantia,
nisi aut ipse sit, aut a se creata. Si vero a
Deo creata mors est, inter opera sex dierum eam
esse creatam nemini dubitare licet; quia ipse creator,
ut sancta refert historia, sexto die consummavit
<nobr><sub></sub></nobr> opera sua et in septimo requievit ab omnibus operibus
suis <strong>(Gen. II, 2)</strong>. Si igitur inter illos sex dies
mors creata esse non invenitur, utique creatura non
est. Et si creatura non est, ergo nec aliquid substantia.
Nec plane, quidquid nomine mortis significari
videtur, prius fuit quam homo peccasset. Quae
est originalis peccati poena, inter originales creaturas
condita? Atque ideo nec recte creatura dici posse
probatur. Si vero {190} hac dialectica praefatus magister
ratione credendum non aestimet, mortem non
esse creatam, Dei vel sanctae Scripturae testimonio
credat, quae dicit, ut legitur: <em>Dominus mortem non
fecit</em> <strong>(Sap. I, 13)</strong>. Igitur si Dominus eam non fecit,
utique, ut diximus, nec creatura est. Nec aliud videtur
esse mortem, nisi absentiam. Quia ubi vita a juventute
<nobr><sub></sub></nobr> [<em>F.,</em> vivente] recedet, ibi erit illud quod mors
dicitur; sicut tenebrae nil aliud sunt, nisi absentia
lucis. At si mors creatura non est, ut vere divinarum
testimonio litterarum, vel argumentorum rationabili
necessitate probatum est, quomodo accipere potuit
pretium omnibus creaturis excellentius. Quidquid in
Domini Salvatoris nostri passione diabolica invidia
vel Judaica perfidia gestum esse legitur, hoc totum
fuit divinae pietatis dispensatio, usus eorum malitia
in se [<em>F.,</em> suae] bonitatis effectum nostraeque salutis
profectum. At quidquid diabolus per eorum carnificas
manus suis [<em>F.,</em> juris] gessisse putavit, hoc totum
illius qui passus est, voluntaria fuit permissio,
vel dispositio, non mortalis dominatio necessitatis.
<nobr><sub></sub></nobr> Et mirum quomodo morti dare pretium putaretur,
qui morti nihil debuit? nec mors, sicut dictum est,
substantia est, ut tale pretium jure exposcere potuisset.
<br>@ <nobr><sub></sub></nobr> Hoc capitulare idem cl. Baluzius loc. cit. pag.
375 sub nomine Alcuini edidit. Quod cum ad Carolum
Magnum similiter directum sit, epistolae priori
ex eodem codice descriptae subjungere placuit; eo
quod inter alia Alcuini opuscula congruentem locum
habere vix possit. Est vero, ut autumo, hoc capitulare
responsio ad puncta quaedam ab imperatore
consultationis causa proposita; haec fortassis magis
praecisa fuere; responsio vero est generalis. (Apud
Froben. epist. 127.)
</p><h4>EPISTOLA CLXVI.
<br>SEU CAPITULARE ADMONITIONIS AD EUMDEM CAROLUM.</h4>
<em>Capitula quae tali convenit in tempore memorari.</em>
<p>I. <em>Testamentum in mortuis confirmatur, Apostolo
protestante</em> <strong>(Hebr. IX, 17)</strong>. Ideoque post obitum testatoris
omnimodam firmitate