sensus: Si vis virtutibus dives
existere, me imitandum assume, ut fias et ipse aurum
<nobr><sub></sub></nobr> igne excoctum. Et quod pro hoc auro pauper
pretium dabit, nisi devotum petitionis affectum? Cui
ad haec subditur: <em>et vestimentis albis induaris, ut non
appareat confusio nuditatis tuae.</em> Ad operiendam nuditatis
confusionem vestimentis albis induitur, qui
aurum ignitum probatum mercatur, qui ad devitandum
tepiditatis pudorem in novae vitae conversionem
transfertur, qui novo coelestique homini imitationis
virtute inhaerere meretur. <em>Et collyrio inunge
oculos tuos, ut videas.</em> Ac si diceretur: Adhibe divina
praecepta ad mentem caecam, quatenus virtutum
nuditatem quam pateris, videns operire festines.
Nisi enim divina praecepta collyrium essent, Psalmista
non diceret: <em>Praeceptum Domini lucidum illuminans
oculos</em> <strong>(Psal. XVIII, 9)</strong>. Potest per collyrium
<nobr><sub></sub></nobr> quod ex terra fit, et terrae pulverem ab oculis ejicit,
assumpta pro nobis Redemptoris nostri temporalis
egestas designari. Qui ergo caecatos oculos pulvere
habet, collyrium superimponat, ut lumen recipiat;
id est qui per terrena delectamenta defluit, temporalem
Redemptoris sui egestatem ad mentem reducat,
ut interioribus oculis contempletur futura sanctorum
praemia.
</p><p>VERS. 19.---<em>Ego quos amo, arguo et castigo.</em> Redargutio
ad verba, castigatio pertinet ad flagella. In
hac autem sententia amplius quod exponi debeat
non est, sed quod libenter amplecti. Aemulare ergo,
et poenitentiam age. Ac si diceret: nisi temporaliter
cum illis hic flagella susceperis, sine illis aeternis
cruciatibus subjacebis. <strong>(VERS. 20.)</strong> <em>Ecce sto ad ostium,</em>
<nobr><sub></sub></nobr> et pulso. Si quis audierit vocem meam, et aperuerit
januam intrabo ad illum, et coenabo cum illo,
et ipse mecum. Status hic non corporalis, sed sine
loco accipiendus est, quia quem Dominus inhabitat,
non deserit ad alium transeundo. Ostium autem
mentis aditum significat, quem aut per se sine socio
inspirando Dominus pulsat: cujus vocem audit quisquis
amore dilectionis praeceptorum illius monita
custodit. Et januam aperit cum ad videndum summum
aeternitatis bonum cor dilatat. Aperta denique
janua, Dominus ad illum intrat, quia per internam
dulcedinem desiderio animam aestuantem illustrat.
Coenat igitur caput . . . . . quia faciendo voluntatem
Patris quotidie . . . . . membra cum capite, quae ut
voluntatem Patris faciant, quotidie moriuntur cum
<nobr><sub></sub></nobr> illo; ut illud: <em>mortui enim estis, et reliqua.</em> (VERS.
21.) <em>Qui</em> vicerit, faciam illum <em>sedere in throno meo,</em>
sicut et ego vici, et sedeo <em>cum Patre meo in throno
ejus.</em> Vincens Dominus in throno Patris sedet, quia
post passionem et resurrectionem aequalem se Patri
esse indicavit. Et nos sedere dicit, quia judicii potestatem
in Filii virtute percipimus; juxta illud:
<em>Vos qui secuti estis me, sedebitis super thronos, et
reliqua</em> <strong>(Matth. XIX, 28)</strong>. Nec abhorret a vero quod
alibi super duodecim thronos, hic vero in throno
suo perhibet esse sessuros. Per thronos quippe duodecim,
universale judicium; per thronum vero Filii,
singulare culmen judiciariae potestatis ostenditur.
Hoc ergo duodecim thronis, quod uno throno Filii
designatur. Sed quaerendum est quomodo [<em>Cod.,</em>
<nobr><sub></sub></nobr> quando] omnes victores judicare dicat, cum non
omnes judicaturi sint, sed alii ex vincentibus judicabunt,
alii judicabuntur? Sciendum igitur quia potestatem
quam in se ipsis non habent, habebunt in
aliis, sicuti totum hominis corpus potestatem habet
loqui per os, videre per oculos. Sed si subtilius hanc
sententiam intuemur qua dicitur, <em>sicut ego vici, clariores
in victoria atque excellentiores per eam designari
invenimus.</em>
</p><p>
</p><h4>CAPUT IV.</h4>
<p>VERS. 1.---<em>Post haec vidi, et ecce ostium apertum
in coelo.</em> Recapitulata Redemptoris nativitate, quae
jam dicta fuerant sub aliis diversisque figuris; ac si
quis unam rem diversis modis enarret, narrationes
habebunt diversum tempus, non ipsa res quae uno in
<nobr><sub></sub></nobr> tempore gesta est. Sed quaerendum est, cum alii
prophetae per reges soliti sint manifestare quantum
intervallum fuerit inter visionem et visionem, cur
Joannes tempus prophetiae non manifestat? Ob hoc
scilicet, quia totum Ecclesiae tempus ad illam continuatam
resurrectionis diem docet referendum, de
qua dicitur: <em>Beatus qui habet partem in resurrectione
prima</em> <strong>(Apoc. XX, 6)</strong>. Prima enim resurrectio, id est
qua a morte peccati ad vitam justitiae animae resurgunt,
toto nunc tempore agitur. Sed quibus oculis
Joannes ostium hoc vidit? Nimirum quantum ad figuratam
ostensionem, non carnis sed mentis; quantum
vero ad ipsius rei veritatem, quae jam Domino
apparente in carne manifestata erat, non solum oculis
<nobr><sub></sub></nobr> carnis vidit, verum etiam manibus contrectavit.
Per ostium autem apertum Christus designatur,
nascendo, moriendo, resurgendo, cunctis jam fidelibus
manifestatus; quod apte in coelo, id est in Ecclesia,
videtur, quia Redemptor noster natus, et passus,
suscitatus, atque ad coelos ascendisse in ea praedicatur
et creditur. <em>Et vox prima quam audivi tanquam
tubae loquentis mecum dicens:</em> Ascende huc.
Quo? nisi ad ostium et coelum, id est Christum et
Ecclesiam? et quibus gressibus, nisi fidei? Et recte
Joannes ad hoc a voce prima invitatur, quia unusquisque
electorum, ut inoffenso credulitatis pede per
Evangelium ad verae fidei sacramenta pertingat,
Veteris Testamenti doctrina, quae novam praecedit,
roboratur. Et recte haec vox tubae comparatur, quia
<nobr><sub></sub></nobr> ad bellum provocat spiritale. Unde est illud: <em>Quasi
tuba exalta vocem tuam</em> <strong>(Isa. LVIII, 1)</strong>. In eo vero
quod subditur: <em>ostendam tibi quae oportet fieri post
haec, non negat dum esse exaltationes Ecclesiae,
sed ostendit quod permaneant usque in finem saeculi.</em>
</p><p>VERS. 2.---<em>Et statim fui in spiritu.</em> Hoc si ad
Joannem referatur, in extasim eum dicit assumptum;
si vero ad Ecclesiam, hoc dicto spiritalis ejus conversatio
declaratur. <em>Et ecce sedes posita erat in coelo,</em>
et super <em>sedem sedens.</em> Tam per coelum quam per
sedem Ecclesia designatur; sic enim genus jungitur
generi, ut non duo, sed unum intelligatur. Sedes
ergo in coelo ponitur, cum ipsum coelum, id est Ecclesia,
a Domino praesideri meretur. <em>Sedens autem</em>
<nobr><sub></sub></nobr> super <em>sedem, nil aliud est quam filius hominis in
medio candelabrorum aureorum apparens:</em> nisi quod
illic ambulat, id est dona tribuit; hic vero sedet, id
est pro collatis muneribus judicium exercens singulos
dijudicat. Nam quod per sedentem hoc loco Filius
designetur, declaratur cum subditur: <strong>(VERS. 3)</strong> <em>Et
qui sedebat similis erat aspectui lapidis jaspidis et sardini.</em>
Per jaspidem, qui ex virenti specie constat, illa
paradisi virentia pascua designantur. Et quae sunt illa,
nisi Christi divinitas, in qua omnia vivunt? Ut idem
Joannes: Qui habet <em>Filium, habet vitam</em> <strong>(Joan. III,
36)</strong>. Per sardinum vero, qui terrae rubrae similitudinem
habet, humanitas nostri Redemptoris exprimitur,
quia veritas de terra orta est. Potest etiam
per horum lapidum species Ecclesia designari. <em>Et</em>
<nobr><sub></sub></nobr> iris erat in circuitu sedis, similis visionis smaragdinae.
Per irin, quae Graeca Latinaque lingua arcus vocatur,
reconciliatio mundi designatur per incarnati
Verbi dispensationem facta. Sole quippe nubem illustrante
iris apparuit, quia cum Patris Verbum, quod
sol justitiae est, humanam naturam suscipiendo irradiavit,
ipsa humanitatis ejus susceptio, quae a propheta
<em>nubes vocatur, reconciliatio facta est mundi.</em>
Cujus rei ipsa interpretatio nominis consonat. Si
enim una littera addita irini (<b>εἰρήνη</b>), dicas pax a
Graeco in Latinum interpretatur. Cum solida sanctorum
corda quae nubes sunt vocata, illuminat, arcus
speciem reddunt, quia orando Deum ad pietatem inflectuntur.
Et apta figurarum connexio, quia inferius
<nobr><sub></sub></nobr> fulgora et tonitrua de throno tanquam de nube
procedere narrantur. Igitur quia arcus duobus principaliter
coloribus resplendet, aquae scilicet et ignis,
designatur vel baptismus aquae et Spiritus sanctus;
vel judicium praecedens per diluvium, ac subsequens
per ignem. Ut per eum hoc loco repropitiata mundo
divinitas apertius ostendatur, idcirco visioni smaragdinae
comparatur. Hic enim lapis viridissimi coloris est,
qui divinitatis naturae non inconvenienter aptatur.
</p><p>VERS. 4.---<em>Et in circuitu sedis sedilia viginti quatuor,
et super thronos viginti quatuor seniores sedentes.</em>
Cum Dominus in Evangelio duodecim thronos
commemoret, quid sibi vult quod Joannes viginti
quatuor dicit? nisi quia propter geminum Testamentum
numerus etiam duodecim tribuum duplicatur.
<nobr><sub></sub></nobr> Igitur quantum ad distinctionem utriusque Testamenti,
viginti quatuor sunt throni, totidemque seniores;
quantum vero ad unitatem et concordiam eorumdem,
tantum duodecim. Sed nec debemus tantum
carnaliter sapere, ut aliud aestimemus unam sedem,
aliud viginti quatuor thronos. Nam quia singulariter
ac principaliter universam Dominus judicabit Ecclesiam,
idcirco seniores et throni una sedes esse dicuntur;
quia vero sancti praedicatores utriusque
Testamenti cum eodem subditas plebes examinabunt,
consequenter in circuitu sedis super viginti quatuor
thronos totidem sedent seniores. Quod autem de senioribus
subditur: <em>circumamicti vestimentis albis,
et in capitibus eorum coronae aureae;</em> ad omnem Ecclesiam
pertinet, quae vestimentis albis induitur, id
<nobr><sub></sub></nobr> est inviolatis baptismi sacramentis. Coronas aureas
in capite habet, quia veraciter de mortis auctore
triumphat. Aliter, potest per hunc numerum sancta
Ecclesia figurari propter senariam perfectionem, quae
per quatuor Evangelii libros consummatur; vel certe
quia Veteris Testamenti viginti quatuor utitur libris.
</p><p>VERS. 5.---<em>Et</em> de throno procedunt <em>fulgora, et
voces, et tonitrua.</em> Hic aperte ostenditur per thronum
Ecclesiam figurari, cui haec omnia conveniunt. In
fulgoribus enim miraculorum signa accipimus. Unde
Psalmista: <em>Illuxerunt</em> fulgora tua <em>orbi terrae</em> <strong>(Psal.
LXXVI, 19)</strong>. Per <em>voces</em> autem <em>et tonitrua praedicatio
veritatis exprimitur, sicut idem Psalmista dicit:</em> <em>Vox
tonitrui tui in rota</em> (Ibid.). Et nota quia quasi ex obliquo
ab una figura ad aliam transiens, de sede haec
<nobr><sub></sub></nobr> dicit procedere, cum non sedi, sed nubi conveniant.
Ipsam ergo sedem nubem vult intelligi. Bene autem
justorum Ecclesia per nubem figuratur, quia praedicatores
ejus et verbis pluunt, et comminationibus
tonant, et miraculis coruscant. <em>Et septem lampades
ardentes ante thronum, quae sunt septem spiritus Dei;</em>
<strong>(VERS. 6)</strong> <em>et in conspectu sedis tanquam mare vitreum
simile crystallo.</em> Apte Spiritus sanctus lampadibus
comparatur, quia ad amorem Dei et proximi electorum
animos accendit. Quid autem per mare vitreum, nisi
baptismus figuratur? Et quare vitreum, nisi quia
fides per eum transeuntium tropica locutione demonstratur?
Ab efficiente scilicet illud quod efficitur.
Sicut enim in vitro nihil aliud videtur exterius, quam
<nobr><sub></sub></nobr> quod gestatur interius; ita Ecclesiae fides intus simplex
est credulitate, et foris verax ostenditur confessione.
Sed ne fragile putaretur ut vitrum, additum
est <em>simile crystallo.</em> Sicut enim glacies hiemali frigore
pressa post multos annos in similitudinem lapidis
obdurata crystallum efficitur, ita fides sanctorum inter
pressuras per incrementa temporum solidatur. <em>Et in
medio sedis et in circuitu sedis quatuor animalia plena
oculis ante et retro.</em> Nulli dubium est quin per haec
quatuor animalia quatuor figurentur evangelistae.
Sed si in medio sedis, quomodo in circuitu sedis esse
perhibentur? praesertim cum in medio sedis Dominum,
et in circuitu sedis viginti quatuor seniores
sedere jam dictum sit. Quapropter sciendum quia in
Domino animalia, et in animalibus Dominus; et
<nobr><sub></sub></nobr> rursus in senioribus animalia, et in animalibus seniores
inveniuntur. Potest et quatuor animalium specie
designari generaliter Ecclesia. Plena itaque sunt
animalia oculis, quia quot sunt sacrarum Scripturarum
eloquia, tot sunt electorum spiritalia lumina,
quibus ad fidem illuminantur. Ante autem et retro
sunt oculi, quia Veteris et Novi Testamenti sacramenta
in se continent. <em>Ante enim hoc loco pro praeterito
ponitur.</em> Aliter, ante et retro habent oculos, quia
quaedam impleta, et quaedam implenda denuntiant;
vel quia praeterita peccata plangunt, et futura cavent.
</p><p>VERS. 7.---<em>Et animal primum simile leoni, et secundum
animal simile vitulo, et tertium animal habens
faciem quasi hominis, et quartum animal simile
aquilae volanti.</em> Quaerendum est quare Joannes primum
<nobr><sub></sub></nobr> animal leoni simile dixerit, cum Ezechiel hominis
speciem primo animali inesse perhibeat. Igitur
aut ordo historicus mutatus est, quem mystica Scripturarum
eloquia non semper servant; vel quia non
propter nativitatem, aut passionem crediderunt in
Christum homines, sed propter resurrectionem, quae
in leone figuratur, ejus speciem primam posuit.
Denique quia ab humana generatione coepit, recte
per hominem Matthaeus; quia a clamore in deserto,
recte per leonem Marcus; quia a sacrificio exorsus,
bene per vitulum Lucas; qui vero a divinitate coepit,
digne per aquilam Joannes. Possunt et haec ad Christum
referri, et ad cuncta membra ejus. Sed haec
brevitatis causa dixisse sufficiat. <strong>(VERS. 8.)</strong> <em>Et quatuor
animalia, singula eorum habebant senas alas.</em>
<nobr><sub></sub></nobr> In alis quatuor animalium, duorum Testamentorum
eloquia accipimus. Cum ergo duae sint hae alae, propter
geminatum tamen duodenarium numerum, qui
in tribubus Israel et in apostolis invenitur, duodecies
multiplicantur, et viginti quatuor de se reddunt. Sic
etiam propter Trinitatis notitiam, quam toto orbi
diffundunt, ter multiplicantur, et sex in solidum apparent.
Aliter, possunt per sex alas sex leges intelligi.
Prima naturalis, secunda Moysi, tertia prophetarum,
quarta gratiae, quinta apostolorum, sexta synodorum,
quibus Ecclesia volat ad coelum. <em>Et in circuitu,
et intus plena sunt oculis.</em> Animalia <em>et in circuitu,
et intus plena oculis sunt, quia sancta Ecclesia
praedicationis lumen ostendit credentibus,</em> infidelibus
<nobr><sub></sub></nobr> claudit: vel quia sancti praedicatores parvulorum
mentibus tanquam foris per solam historiam, et perfectorum
quasi intus per allegoriam iter fidei et sanctitatis
ostendunt; vel quia indesinenter conspiciunt
ut foris bona exempla fratribus praebeant, et intus
recta intentione persistant.
</p><p><em>Et requiem non habent die ac nocte dicentia:</em> Sanctus,
sanctus, sanctus, Dominus Deus omnipotens, qui
est, et qui erat, et qui venturus est. Requiem non habent, id est a clamore non cessant. Unde claret
quod animalia quatuor totam Ecclesiam designant:
quia non soli evangelistae, sed et omnes fideles die
ac nocte, id est in prosperis et in adversis, Deum
laudare non cessant. In eo autem quod ter dicunt
<em>sanctus, tres personas designant.</em> Dicendo vero, <em>Dominus</em>
<nobr><sub></sub></nobr> Deus omnipotens, unius substantiae Deum in
his tribus ostendunt. Sed quomodo Trinitati congruere
potest quod in praefata laude dicitur, <em>qui venturus
est, cum solus Filius ad judicandum in humanitate
venturus sit? Sciendum igitur quia invisibilis
Trinitas per assumptam Filii personam justos et peccatores
examinabit.</em> Veniet autem non de loco ad
locum transeundo, sed per susceptam hominis formam,
quae de coelo ad inferiora descendet, manifestam
potentiam ostendendo. Potest et hoc loco praesens
divinitatis adventus, quo sancti ejus quotidie
illustrantur, intelligi. <strong>(VERS. 9.)</strong> <em>Et cum darent illa
animalia gloriam, et honorem, et benedictionem sedenti
super thronum viventi in saecula saeculorum;</em>
<strong>(VERS. 10)</strong> <em>procidebant viginti quatuor seniores,</em> et
<nobr><sub></sub></nobr> adorabant viventem in saecula saeculorum. Hic animalia
non jam genus, sed speciem signant, id est evangelistas.
At vero per viginti quatuor seniores universalis
Ecclesia in praelatis et subjectis exprimitur.
Dant ergo animalia gloriam et honorem sedenti super
thronum, cum sancti evangelistae docent pro
omnibus bonis laudandum; ut est illud: <em>datum optimum,
et reliqua.</em> Illis ita dicentibus, viginti quatuor
seniores, id est omnes sancti, cadunt, humilia de se
sentiendo. Ubi autem cadunt, ibi adorant; quia
unde sibi nihil tribuunt, inde Deum honorant. Casus
autem et adoratio spiritalis intelligenda est, juxta
illud: <em>Deus spiritus est, et eos qui adorant eum, in
spiritu et veritate oportet adorare</em> <strong>(Joan. IV, 24)</strong>. <em>Et
mittebant coronas suas ante thronum, dicentes, et reliqua.</em>
<nobr><sub></sub></nobr> Hoc ipsum repetit. Seniores enim ante thronum
coronas suas ponere, est electos pia mentis
confessione ante conscientias suas, quibus Deus
praesidet, de acceptis virtutibus tumorem superbiae
deponere, et praesidenti sibi cuncta tribuere; unde
et dicunt: <strong>(VERS. 11)</strong> <em>Dignus es, Domine Deus noster,
accipere gloriam, et honorem, et virtutem.</em> Ac si
dicant: Tibi principaliter ista conveniunt, a quo et
per quem et in quo est gloria et honor et virtus sanctorum.
Sed quid est quod sequitur: <em>quia tu creasti</em>
omnia, et propter voluntatem tuam <em>erant, et creata
sunt? Si enim creata sunt, quomodo antequam crearentur,
erant? Sciendum ergo quia erant in praedestinatione,
priusquam fierent in opere.</em>
</p><p>
</p><h4>CAPUT V.</h4><nobr><sub></sub></nobr> 
<p>VERS. 1.---<em>Et</em> vidi in dextera sedentis super <em>thronum
librum scriptum intus et foris.</em> Per sedentem in
throno, Patris persona ostenditur: per dexteram
vero sedentis, ejusdem Patris Filius per quem facta
sunt omnia, et de quo paterna voce dicitur: Tollam
in coelum manum meam, et jurabo per dexteram
meam. Liber autem scriptus <em>intus et foris, utrumque
Testamentum, Vetus scilicet et Novum, continere
videtur;</em> et Vetus quidem juxta litteram foris patebat,
sed juxta mysticum intellectum intus Novum
occultabat. Sive intus liber scriptus ostenditur allegoria,
foris historia. Idcirco autem Vetus et Novum
Testamentum unus liber dicitur, quia nec Novum a
Veteri, nec rursum Vetus a Novo valet distingui. Et
<nobr><sub></sub></nobr> recte in dextera liber esse dicitur, quia principalis
divinarum <em>Scripturarum intentio ad dispensationem
nostri Redemptoris refertur.</em> <em>Signatum sigillis septem.</em>
Septenarius numerus universitatem saepe designat.
Septem autem sigillis liber signatus esse perhibetur,
quia dispensatio Domini Salvatoris antequam revelata
in plenitudine temporum fuisset, in divinis voluminibus
omnifaria mysteriorum latentium plenitudine
abscondebatur. Si alicui iste intellectus non
sufficit, noverit, in septem sigillis septem modos
verborum comprehendi. Indicativum, ut illud quod
quaerenti prophetae dicitur: <em>Ego Dominus qui loquor</em>
<em>justitiam</em> <strong>(Isa. XLV, 19)</strong>. Pronuntiativum, ut illud:
<em>Audi me Jacob et Israel quem ego voco, et reliqua.</em>
<strong>(Isa. XLVIII, 12.)</strong> Imperativum, ut illud: <em>Clama,</em> necesses
<nobr><sub></sub></nobr> <strong>(Isa. LVIII, 1)</strong>. Optativum, juxta illud: <em>Utinam
attendisses mandata mea</em> <strong>(Isa. XLVIII, 1)</strong>! Conjunctivum,
ut illud: <em>Si custodieritis pactum meum, eritis
mihi in peculium</em> <strong>(Exod. XIX, 5)</strong>. Infinitivum, ut
illud: Continere a malo intelligentia est. Impersonale,
ut est: <em>Quis loquetur potentias Domini</em> <strong>(Psal.
CV, 2)</strong>?
</p><p>VERS. 2.---<em>Et vidi angelum fortem praedicantem
voce magna:</em> Quis dignus est aperire librum, et solvere
signacula ejus? Per angelum fortem praeco legis
debet intelligi; labia enim sacerdotis custodiunt
scientiam, et legem requirunt ex ore ejus, quoniam
angelus Domini exercituum est. Quid est autem requirere,
quis dignus sit solvere librum, nisi anxie
Christum desiderare? qui possit in se ostendere
<nobr><sub></sub></nobr> legem esse impletam et revelatam, quatenus non jam
carnaliter, sed spiritaliter debeat servari et intelligi.
Et recte prius liber aperitur, deinde septem ejus signacula
solvuntur, quia ante in Christo divinae legis
praeconia impleta sunt, deinde in toto corpore quadam
ratione, sicut declarat singulorum apertio sigillorum.
Et quia necdum Christus advenerat, recte
subjungitur: <strong>(VERS. 3)</strong> <em>Et nemo poterat neque in
coelo, scilicet angelus;</em> <em>neque in terra, id est homo;</em>
<em>neque</em> sub <em>terra,</em> id est anima, <em>aperire librum, neque
respicere illum.</em> Nam nullus horum humanae salutis
dispensationem perficere poterat. Sed, beate Joannes,
quomodo nemo potuit respicere librum, cum tu
ipse dicas: Vidi librum in dextera Dei? forte nec in
<nobr><sub></sub></nobr> coelo, nec in terra, nec sub terra fuisti? Ne ergo contrarium
sit, <em>respicere</em> pro <em>comprehendere accipiendum
est.</em> Quis enim comprehendere sufficit, quomodo incarnatur
sine semine Deus? Quomodo clauso exiit
utero virginis homo Deus? Quomodo Dominus gloriae
crucifigatur, cum sola caro moriatur?
</p><p>VERS. 4.---<em>Et ego flebam multum, quoniam nemo
dignus inventus est aperire librum, nec videre eum.</em>
Nequaquam Joannes in sua persona flevisse creditur,
qui post hujus libri apertionem ista scribebat,
sed in ejus Ecclesiae quae ante adventum Christi
fuit, quae gravata oneribus peccatorum, mediatoris
sui praesentiam anxia quaerebat. In cujus etiam persona
David dicit: <em>Fuerunt mihi lacrymae meae panes
die ac nocte, dum dicitur mihi quotidie:</em> Ubi est Deus
<nobr><sub></sub></nobr> tuus <strong>(Psal. XLI, 4)</strong>? Cui consolatio dirigitur in eo
quod subditur: <strong>(VERS. 5)</strong> <em>Et unus de senioribus dicit</em>
<em>mihi, Ne fleveris.</em> Ecce vicit leo de tribu Juda, radix
David, aperire librum, et solvere signacula ejus.
Per unum seniorem ordo intelligitur prophetarum,
quorum oraculis consolabatur Ecclesia; juxta
illud: <em>Non</em> auferetur sceptrum de Juda, nec <em>dux de</em>
femoribus <em>ejus, donec veniat qui mittendus est.</em> Et
nota quod hic Christus leo dicitur, quia diabolum
vicit: in sequenti versu agnus, quia semetipsum offerens
mundum redemit. <em>Radix autem David, id est
genus et filius David.</em> Notandum praeterea quia dicendo
<em>vicit, praeteritum pro futuro posuit;</em> juxta illud:
<em>Foderunt manus meas, et reliqua.</em> <strong>(Psal. XXI, 17.)</strong>
</p><p><nobr><sub></sub></nobr> VERS. 6.---<em>Et vidi, et ecce in medio throni et quatuor
animalium,</em> et in medio seniorum agnum stantem
quasi <em>occisum, habentem cornua septem, et oculos
septem, qui sunt septem spiritus Dei missi in omnem
terram.</em> Ut jam dictum est, thronus, et animalia, et
seniores Ecclesiam significant, in cujus medio agnus
stat, juxta illud: <em>Narrabo nomen tuum fratribus
meis, in medio ecclesiae laudabo te</em> <strong>(Psal. XXI, 23)</strong>.
Non autem contrarium est quod alibi legimus: <em>Dominus
in circuitu populi sui</em> <strong>(Psal. CXXIV, 2)</strong>, quia et
in medio praesidens regit et judicat, et in circuitu
ambiens protegit et defendit. Sed quare hic stare,
superius autem sedere legitur? nisi quia ibi examen et
regnum, hic autem auxilium ostenditur. Sedere enim
regnantis est et judicantis, stare vero adjuvantis.
<nobr><sub></sub></nobr> Et nota quod non occisus, sed tanquam occisus
cernitur; quia etsi crucifixus est ex infirmitate,
vivit tamen ex virtute Dei. Aliter, toties non
occiditur, sed quasi occiditur Christus, quoties
membra ejus aut se sponte mortificant, aut persecutiones
tolerant, ut in se impleant ea quae desunt
passionum Christi. Per septem cornua, ut ipse
exposuit, septiformis sancti Spiritus operatio designatur,
quae non solum in capite quievisse, sed etiam
totum corpus illustrasse probatur: unde hoc loco
septem spiritus Dei in omnem terram missi narrantur.
Haec autem septiformis operatio, quae propter
regnum et fortitudinem figuratur, recte propter illuminationem
Ecclesiae etiam per oculos designatur.
Aliter, possunt per cornua, quae carnem excedunt,
<nobr><sub></sub></nobr> eminentiores in Ecclesia intelligi, quibus dicitur:
<em>Vos in carne non estis, sed in spiritu</em> <strong>(Rom. VIII, 9)</strong>.
<strong>(VERS. 7.)</strong> <em>Et venit et accepit librum de dextra sedentis
in throno.</em> Idem est dextera sedentis in throno,
qui et agnus tanquam occisus in medio throni; quia
Dei Filius, per quem creatus est mundus, et hominis
filius, per quem redemptus est, non duo, sed unus
est Christus. Quamobrem agnus, id est hominis filius
a seipso, id est a sua divinitate, accepit librum,
id est humanae salutis dispensationem, cui omnes
Scripturarum paginae attestantur.
</p><p>VERS. 8.---<em>Et cum aperuisset librum, quatuor
animalia et viginti quatuor seniores ceciderunt coram
agno habentes singuli citharas, ac phialas aureas
plenas odoramentorum, quae sunt orationes sanctorum.</em>
<nobr><sub></sub></nobr> Tunc agnus librum aperuit, cum opus voluntariae
passionis implevit. Quid vero est animalia et seniores
citharas habere, nisi electorum Ecclesiam ea
quae desunt pressurarum Christi implere? Apte
autem per citharas passiones Christi figurantur In
cithara enim aliae fortius, aliae chordae lenius tenduntur;
sed tamen dissimiliter tensae, nequaquam dissimile
canticum reddunt. Sic sic diversa in Christi
corpore membra passiones ejus alia plenius, alia
minus, imitantur; sed unam concordiae resonant
laudem. Cum citharis ergo animalia et seniores ante
agnum cadunt, quia omnes sancti quidquid pro
Christo patiuntur, Christo, non sibi, ascribunt. Per
phialas aureas charitas intelligitur; quae non solum
<nobr><sub></sub></nobr> pro amicis, verum etiam pro inimicis novit exorare:
unde plenae fuisse memorantur. Et bene post citharas
phialae ponuntur, quia prius Dominus patibulum
crucis subiit, et sic pro persecutoribus incomparabili
charitate oravit dicens: <em>Pater, dimitte illis, et reliqua.</em>
<strong>(Marc. XXIII, 34.)</strong> <strong>(VERS. 9.)</strong> <em>Et cantabant canticum
novum dicentes:</em> Dignus est, Domine Deus noster,
<em>accipere librum, et caetera.</em> Cantavit Christus canticum
novum, verbis praedicando, et factis imitando. Quid
est autem dicere, <em>Dignus es, Domine Deus noster,</em>
<em>accipere librum, et aperire signacula ejus, quoniam
occisus es, et redemisti nos Deo in sanguine tuo ex
omni tribu, et lingua, et populo, et natione, nisi
ad comparationem nostrarum victoriarum tua sola
judicatur victoria,</em> qua nos de mortis principe et
<nobr><sub></sub></nobr> maledicto legis sumus redempti? In eo vero quod
quatuor animalia, et viginti quatuor seniores, ex
omni tribu, et lingua, et natione redemptos se
dicunt, aperte ostenditur per eos universalem Ecclesiam
designari. <strong>(VERS. 10.)</strong> <em>Et fecisti nos Deo
nostro regnum et sacerdotes et regnabimus super
terram.</em> Reges sunt electi, dum corpora sua frenando,
quasi super subjectam terram lege virtutis
regnant: unde et super terram regnum accepisse
confirmant. Sacerdotes sunt, quia seipsos quotidie
castigando, Deo offerunt, juxta illud: <em>Sacrificium
Deo spiritus contribulatus</em> <strong>(Psal. L, 19)</strong>.
</p><p>VERS. 11.---<em>Et vidi, et audivi vocem angelorum
multorum in circuitu throni, et animalium, et seniorum.</em>
In eo quod se vocem audisse dicit, qualis haec
<nobr><sub></sub></nobr> visio fuerit ostendit. Visus enim ille audit, et auditus
videt. Sed si in circuitu sedis, ut jam dictum est,
animalia sunt et seniores, quomodo in circuitu ejusdem
angelus, nisi quia eadem animalia et seniores
angeli sunt? De quibus dicitur: <em>Angeli pacis amare
flebunt</em> <strong>(Isa. XXXIII, 7)</strong>. Licet coelestis quoque militia
angelorum nomine possit intelligi; sive tamen de his,
sive de illis innumerabilis ostenditur multitudo cum
subditur: <em>Et erat numerus eorum millia millium,</em>
 <strong>(VERS. 12)</strong> <em>dicentium voce magna:</em> Dignus est Agnus
qui occisus est accipere virtutem, et divinitatem, et sapientiam,
et fortitudinem, et honorem, et gloriam, et benedictionem,
<strong>(VERS. 13)</strong> <em>et omnem creaturam, quae in
coelo est, et super terram, et sub terra, et mari, et
quae in eo sunt.</em> Mare, et quae in eo sunt, praesens
<nobr><sub></sub></nobr> saeculum designat. <em>Omnes audivi dicentes:</em> Sedenti
<nobr><sub></sub></nobr> in throno et Agno, benedictio, et honor, et gloria, et
potestas in saecula saeculorum. Dicendo <em>omnes, illos
repetit ex quibus superius totam Ecclesiam constare
dixit;</em> id est animalia, et seniores, et angelos. In sedente
vero et Agno, id est in Patre et Filio, secundum
jam dictam regulam, etiam Spiritus sanctus intelligitur.
<em>Et quatuor animalia dicunt:</em> <em>Amen.</em> Et viginti
quatuor seniores ceciderunt, et adoraverunt
viventem in saecula saeculorum. Quia animalia et seniores
unum sunt, id est una Ecclesia, cum senioribus
animalia cadunt et adorant, et ipsas laudes
seniores cum animalibus veras esse asserunt, sermone
confirmationis respondentes, amen. Casus
autem et adoratio, ut jam dictum est, spiritalis accipi
debet. Ne itaque longo progressu ultra modum
<nobr><sub></sub></nobr> lassemur, hunc librum isto fine claudamus.
</p><p>LIBER QUARTUS
</p><p>
</p><h4>CAPUT VI.</h4><nobr><sub></sub></nobr> 
<p>VERS. 1.---<em>Et</em> cum <em>aperuisset Agnus unum ex</em>
septem sigillis, audivi unum ex <em>quatuor animalibus
dicens tanquam vocem tonitrui magni:</em> <em>Veni, et vide.</em>
Apertio sigilli, revelatio est sacramenti. Verum
quia non unum, sed multa sunt sacramenta, et de
singulis longum est tractare, possunt universa in his
tribus modis comprehendi, id est locutionis, cognitionis,
et actionis. Locutio omnia praecepta in se
concludit. Cognitio regulariter adhibita intelligentiae
formas insinuat. Actio vero utrisque concordat.
Aperto vero uno ex septem sigillis, unum ex quatuor
animalibus in modum tonitrui magni Joannem
<nobr><sub></sub></nobr> invitat, ut veniat, et videat; quia manifestata veritate
praecedens in apostolis Ecclesia subsequentem
ad fidem provocat. <strong>(VERS. 2.)</strong> <em>Et ecce equus albus, et
qui sedebat super eum habebat arcum.</em> Per equum
album Christi humanitas designatur sine peccati offuscatione,
quam Verbum Patris singulariter voluit
praesidere; sive omnes electi. Per arcum vero Vetus
et Novum Testamentum exprimitur, ex quo tot prodeunt
jacula, quot sunt Testamentorum eloquia. De
hoc arcu eidem sessori dicitur: tendens et extendens
arcum tuum super sceptra. Quod vero sequitur:
<em>et data est illi corona, non solum ad caput, sed
etiam ad corpus refertur.</em> <em>Et exiit vincens ut vinceret.</em>
Unde exiit nisi ex aperto sigillo? Nam ex revelato
Scripturarum sacramento, ipsa sacramenti veritas
<nobr><sub></sub></nobr> manifeste apparuit. <em>Exiit</em> autem <em>vincens, primum
caput, ut post in corpore vinceret quotidie diaboli
tentamenta, et malorum hominum persecutiones.</em>
</p><p>VERS. 3.---<em>Et cum aperuisset sigillum secundum,
audivi secundum animal dicens:</em> Veni, et vide. Quid
est quod in causa dissimili similis fit admonitio?
nisi quia sicut ibi laetitia de peracta victoria, sic
etiam hic sollicitudo de futuro certamine ministratur.
<strong>(VERS. 4.)</strong> <em>Et exivit alius equus rufus, et qui sedebat
super eum,</em> datum est ei ut sumeret pacem de
<nobr><sub></sub></nobr> terra. Equus rufus antiqui hostis est corpus; omnes
scilicet reprobi animarum interfectione sanguinei.
Et quidem sessor electorum dicit: <em>Pacem meam do
vobis</em> <strong>(Joan. XIV, 27)</strong>; sessor vero reproborum pacem
sumit de terra, quia ille concordiae auctor est,
iste vero discordiae. Et nota quod non de coelo, sed
de terra, id est terrena quaerentibus, pacem aufert.
<em>Et ut invicem se interficiant.</em> In hac sententia non
carnalis sed spiritalis interfectio debet intelligi. Unde
autem se reprobi interficiant, aperitur cum de Judaeorum
principe subditur: <em>et datus est illi gladius
magnus, id est spiritalis, et malignus, quo non corpora,
sed animae reproborum jugulantur.</em> Hunc gladium
diabolus duobus modis exercet; cum aut per
<nobr><sub></sub></nobr> se spiritali locutione interius decipit, aut per carnalium
suorum linguam exterius pulsans ad occisionem
animae pertingit. Haec autem omnia illi data
dicuntur, id est Deo justo cuncta disponente permissa.
</p><p>VERS. 5.---<em>Et cum aperuisset sigillum teritum,
audivi tertium animal dicens:</em> Veni, et vide. Et ecce
equus niger, et qui sedebat super eum habebat stateram
in manu sua. In hujus equi nigredine illa malorum
esuries designatur, qua Christi corpus inhianter
devorare, et in malitiae suae ventrem trajicere
concupiscunt: quorum sessor habet stateram in
manu sua, quia temporalibus stipendiis bonorum
vitam mercari quaerit, ut suam suorumque esuriem
satiare possit. Hanc stateram in manu tenuit quando
unum ad manducandum obtulit pomum, et totum ad
<nobr><sub></sub></nobr> perdendum mercatus est mundum. Nam sciendum
quia diabolus prius audiendi verbum Dei alimentum
subtrahit, ut spiritalis cibi inedia affectos in
augmentum sui corporis facilius sumat. Unde per
prophetam Dominus dicit: <em>Ecce</em> ego <em>mittam famem
in terram;</em> non famem panis, neque sitim aquae,
sed audiendi verbum Dei <strong>(Amos, VIII, 11)</strong>. Hoc enim
Dominus agit deserendo, diabolus invadendo. Sed
quomodo possunt pati hanc famem qui sunt frumentum
Dei, vinum et oleum? Imo patiantur hanc paleae,
<nobr><sub></sub></nobr> vinacia, et amurca; et ipsi occurrant ad stateram
nullo pretio digni, non illi qui Christi sunt
sanguine redempti. Unde mox subditur:
</p><p>VERS. 6.---<em>Et audivi tanquam vocem in medio
quatuor animalium dicentem:</em> Bilibris tritici denario
uno, <em>et</em> tres bilibres hordei denario uno, <em>et vinum et
oleum ne laeseris.</em> Tunc <em>in medio quatuor animalium,
id est in medio Ecclesiae, haec vox sonuit, quando
adunatis in fide gentibus, divina potentia diabolum
ab electorum laesione compescuit;</em> ac si ei per irrisionem
diceretur: frumentum et hordeum, vinum et
oleum ablato denario sessor equi albi praeelegit et
comparavit; paleas autem, vinacia, et amurcam, tibi
reliquit. Una igitur bilibris, quae fit ex duobus sextariis,
Ecclesia est ex duobus Testamentis in Dei
<nobr><sub></sub></nobr> proximique dilectione consistens. Sed in hoc loco
unam Ecclesiam in sanctis praedicatoribus, vel magnarum
virtutum viris, non generaliter in cunctis intelligere
debemus. Non enim sine causa hic post
frumentum, hordeum ponitur. Designet itaque una
bilibris tritici ex duobus populis novos Ecclesiae
praedicatores, et eminentiores virtutibus viros, qui
tribulationum molendino confracti, et persecutionum
igne decocti, panis pulcher Christi et candidus fieri
meruerunt. Designent tres bilibres hordei subjectorum
et infirmantium vitam, ex utroque populo venientium.
Et nota quia unum et pretium tritici et
hordei, quoniam etsi dispar est sanctorum labor,
uno tamen sunt pretio empti, et unum sunt post laborem
denarium accepturi. Notandum praeterea quia
<nobr><sub></sub></nobr> eadem sententia repetitur cum subditur: <em>vinum et
oleum ne laeseris.</em> Quomodo [<em>Cod.,</em> quando] enim Ecclesia
vinum et oleum non est, quae in pressurarum
torculari ut uva calcatur, et in angustiarum prelo ut
oliva contusa liquatur?
</p><p>VERS. 7.---<em>Et cum aperuisset sigillum quartum, audivi
vocem quarti animalis dicentis:</em> Veni et vide: <strong>(VERS. 8)</strong>
<em>Et ecce equus pallidus, et qui sedebat super, nomen illi
Mors;</em> et infernus sequebatur eum. Ipsi designantur
per equum pallidum qui et per rufum, quorum nunc
spiritalis mors in ipsius equi pallore figuratur. Supra
quos bene mors, id est diabolus, contra vivos pugnaturus
sedere dicitur; quia per officium eorum, quos
jam spiritaliter occidit, electorum vitam exstinguere
<nobr><sub></sub></nobr> quaerit. Infernus illi dicuntur, in quibus habitat
mors. Infernus ergo sequitur mortem, quia mali
imitantur diabolum. Possunt et specialiter per equum
pallidum haeretici intelligi. <em>Et data est illi potestas
super quatuor partes terrae, interficere gladio, fame,
et morte, et bestiis terrae.</em> Duae sunt in hoc mundo
partes, id est Christi et diaboli; sed Christi pars
non est divisa; juxta illud: <em>Una est columba mea</em>
 <strong>(Cant. VI, 8)</strong>. Pars vero diaboli in quatuor dividitur
partes, in paganos, Judaeos, haereticos, et malos catholicos.
Tot igitur sunt plagae quot diaboli partes.
Sed quomodo gladio, et fame, et morte interficiat,
jam dictum est. Per bestias autem designantur efferati
motus animorum. Bestiis ergo hostis noster reproborum
animas interimit; quia dum divinorum
<nobr><sub></sub></nobr> praeceptorum caveis carnales animi motus non retinentur,
efferati ut ita dixerim impulsu diabolicae
suggestionis per abrupta quaeque miserorum vitam
praecipitant.
</p><p>VERS. 9.---<em>Et cum aperuisset sigillum quintum,</em> vidi
subtus altare Dei <em>animas occisorum propter verbum
Dei, et testimonium quod habebant.</em> In occisorum animabus
omnium electorum animas intelligimus,
qui sive corporalibus sive spiritalibus a reprobis
impugnationibus angustantur. Martyrum enim duo
sunt genera, unum in aperto, alterum in occulto.
Per altare vero Christus intelligitur: in quo Deo
Patri sacrificia nostra offerimus, cum unigenitum
ejus Filium imitantes, hostia viva in conspectu illius
apparemus. Sub altare igitur animae occisorum sunt,
<nobr><sub></sub></nobr> quia mediatori nostro subsunt. Si vero per altare
ipsi electi intelliguntur, sub se sunt; quia necdum
corporis immortalitate vestiti sunt. <strong>(VERS. 10.)</strong> <em>Et
clamabant voce magna dicentes:</em> Usquequo, Domine
(sanctus et verus), non vindicas sanguinem nostrum de
his qui habitant in terra? Quid est animas sanctorum
vindictam sanguinis de persecutionibus exposcere,
nisi diem extremi judicii praestolari? Non autem per
organum gutturis folle ventris attracto animarum
verba formantur; sed magnus earum clamor magnum
est desiderium. Sed cum aliter moveri soleat
mens quae petit, aliter quae petitur, et sanctorum
animae ita Deo inhaereant ut inhaerendo quiescant,
quomodo dicuntur petere, quas et voluntatem Dei
certum est, et ea quae futura sunt, non ignorare?
<nobr><sub></sub></nobr> Sciendum ergo quia in ipso positae ab ipso petere aliquid
dicuntur, non quia vindictam desiderent quod
ab ejus quem cernunt voluntate discordet; sed de
se ipso accipiunt, ut ab ipso petant quod eum facere
velle noverunt. <strong>(VERS. 11.)</strong> <em>Et datae sunt illis singulae
stolae albae, et dictum est illis ut requiescerent
modicum adhuc tempus,</em> donec compleatur numerus
conservorum et fratrum eorum <em>qui interficiendi sunt
sicut et illi.</em> Quid per stolas albas, nisi praemium
martyrum? Ante resurrectionem quippe stolas singulas
accepisse perhibentur electi, quia in sola adhuc
anima aeterna beatitudine perfruuntur. Et nota quia
animarum vox est hoc quod amantes desiderant;
respondere Dei est ut collectionem fratrum exspectare
debeant, eorum mentibus exspectandi moras
<nobr><sub></sub></nobr> libenter infundere. Optant ergo corporum resurrectionem;
sed audiunt ut libenter exspectent fratrum
collectionem.
</p><p>VERS. 12.---<em>Et vidi cum aperuisset sigillum sextum,
terraemotus factus est magnus;</em> et sol factus est niger
tanquam saccus cilicinus; et luna facta est sicut sanguis.
Per terraemotum, ultima sub Antichristo persecutio
debet intelligi. Magnus autem dicitur, quia,
juxta Domini vocem, erit tunc tribulatio, qualis nunquam
fuit, sed nec fiet. Sol autem Christus est,
juxta illud: Vobis qui timetis Deum <em>orietur sol
justitiae</em> <strong>(Malach. IV, 2)</strong>, qui novissimis obscurabitur,
cum hi qui quasi in Christi corpore lucere videbantur,
ad aperti erroris tenebras devolventur. Potest
<nobr><sub></sub></nobr> et per solem fulgens vita praedicantium demonstrari.
In extremo ergo tempore sol quasi saccus cilicinus
erit, quia fulgens vita praedicantium ante reproborum
oculos aspera et despecta monstrabitur.
Cilicium quippe criminosis et peccatoribus congruit.
Per lunam versam in sanguinem, agnoscimus sanctam
Ecclesiam in electis cruore passionis infectam. Tota
autem infecta dicitur, quia nullus illa novissima
persecutione expers erit qui in fide mediatoris permanserit;
unde Joel: <em>Sol,</em> inquit, <em>convertetur in tenebras,
et luna in sanguinem, antequam veniat dies
magnus et manifestus</em> <strong>(Joel. II, 31)</strong>. <strong>(VERS. 13.)</strong> <em>Et</em>
stellae coeli <em>ceciderunt super terram, sicut ficus mittit
grossos suos cum a vento magno movetur.</em> Coelum est
sanctorum Ecclesia, quae in nocte vitae praesentis,
<nobr><sub></sub></nobr> dum innumeras sanctorum vitas continet, quasi radiantibus
desuper sideribus fulget. Stellas ergo de
coelo in terram cadere, est eos qui videntur sanctorum
fidei vel operibus inhaerere, ex amore terreno
ad iniquitatem aperti erroris ruere. Hoc est etiam
ficum grossos suos mittere: quasi enim arbor fici a
magno vento movetur, cum extrema persecutione
omnis Ecclesia concutitur. Porro alia translatio <em>acerbos
posuit.</em>
</p><p>VERS. 14.---<em>Et coelum recessit ut liber involutus.</em>
Sicut reprobi ab Ecclesia, non corpore sed transgressionibus
cadunt, sic eadem Ecclesia in electis
suis non abscessu corporis, sed fide et operatione de
medio malorum recedit. Bene autem per librum Ecclesia
designatur, quia totius vitae coelestis mandata
<nobr><sub></sub></nobr> in se continet, non in membranis tantum calamo,
sed etiam in tabulis cordis carnalibus Dei spiritu
scripta. Et nota quia involutus liber dicitur; sicut
enim non videtur quid liber involutus contineat,
nisi ab illis quibus voluntate aperitur; sic electorum
Ecclesia persecutionis tempore intima sua et
extraneis claudit, et suis discrete intus aperit.
</p><p><em>Et omnis mons et insulae de locis suis motae sunt.</em> Per
montes praecelsae dignitatis viros debemus intelligere,
qui alios verbis et virtutibus transcendunt. De quibus
dicitur: Levavi oculos meos ad montes <strong>(Psal. CXX,
1)</strong>. Per insulas vero minoris justitiae homines accipimus
adhuc in tribulationibus fluctuantes. Quod
ergo montes et insulae de locis suis motae dicuntur,
<nobr><sub></sub></nobr> ad superiorem sensum pertinet, quo sanctorum Ecclesia
fide et opere a malorum recedit consortio.
Quasi enim locus ejus erat permixta conversatio malorum.
<strong>(VERS. 15.)</strong> <em>Et reges terrae, et principes, et
tribuni, et divites, et fortes, et omnis servus, et liber,
absconderunt se in speluncis, et in petris montium.</em>
Reges sunt qui se ipsos bene regunt. Similiter et principes,
qui non sicut reges, tamen ut possunt vitiis
resistunt. Similiter tribuni jam minoris sunt potestatis,
quam principes; verumtamen et ipsi, ut possunt,
resistunt diabolo. Divites dicit virtutibus, non
rebus; fortes quoque non corpore, sed animo. Hi
igitur extrema persecutione nihil de suis virtutibus
praesumentes in cavernis et in speluncis montium
se abscondunt, quoniam sanctorum suffragia quaerunt,
<nobr><sub></sub></nobr> qui recte montes vocantur, quia virtutibus
alti terrena despiciunt. Recte petrae, quia fortes
sunt robore; utique in Christo, qui est petra, roborati.
Hinc Dominus in Evangelio dicit: <em>Tunc qui in
Judaea sunt fugiant ad montes</em> <strong>(Matth. XXIV, 16)</strong>. Et
Salomon: <em>Lepusculus plebs invalida collocat in petra
cubile sibi</em> <strong>(Prov. XXX, 26)</strong>. Et Isaias: <em>Introibunt,</em>
inquit, <em>in speluncas petrarum, et in voragines terrae,
a facie fortitudinis Domini, et a gloria majestatis ejus,
cum resurrexerit percutere terram</em> <strong>(Isa. II, 19)</strong>. Quod
etiam agendum admonet dicens: <em>Ingredere petram,
abscondere fossa humo</em> <strong>(Ibid., vers. 10)</strong>. Possunt et
per haec supernae virtutes intelligi; juxta quod in
libro Job legitur: <em>In petris manet,</em> et in praeruptis
silicibus commoratur et <em>inaccessis rupibus</em> (Job XXXIX,
<nobr><sub></sub></nobr> 28). Quid vero sive ad angelos sive ad sanctos homines
fugientes dicant, audiamus.
</p><p>VERS. 16.---<em>Et dicunt montibus, Cadite super nos,
et abscondite nos a facie sedentis super thronum, et
ab ira Agni.</em> Ac si aperte dicant: Misericordia animum
flectite, nosque piis interventionibus ab ira
judicantis tegite. Non autem a facie parcentis, sed
a facie nos abscondite irascentis. Cur ita pertimescant,
adhuc subjungunt: <strong>(VERS. 17)</strong> <em>Quoniam venit</em>
dies magnus irae ejus, <em>et quis poterit stare? Tanquam
dicant:</em> Si illius Dei iram sanctus pertimescit, quis
nostrum subsistet? Praeteriri possunt haec omnia quae
de sanctis dicta sunt, et de reprobis intelligi: montes
enim, superbi sunt; insulae, cupidi; juxta illud:
<nobr><sub></sub></nobr> <em>Tacete</em> qui habitatis in insula, negotiatio <em>Sidonis</em> <strong>(Isa.
XXIII, 2)</strong>. Reges, et principes, et tribuni reprobos
designant, juxta qualitatem sui. Divites illos dicit,
qui non indigent alieno adjutorio ad malum: fortes
autem ad miscendam ebrietatem: servum peccati,
liberum justitiae. Hoc omnes non dubium est imminente
futuro judicio ad auxilium daemonum currere,
cum desperati ad quemlibet sanctorum non praesumunt
accedere. Hoc est enim eos in speluncis et petris
montium latibula quaerere. Sed quomodo alios
ab ira furoris defendent qui hanc primi excipient?
Denique haec omnia etiam juxta litteram magnum
audientibus timorem incutiunt; sed non propterea
figuratae elocutiones violenter ad litteram inflectendae
sunt.
</p><p>
</p><h4>CAPUT VII.</h4><nobr><sub></sub></nobr> 
<p>VERS. 1.---Et <em>post haec vidi quatuor angelos stantes
super quatuor angulos terrae,</em> tenentes quatuor
ventos terrae, ne flaret ventus <em>super terram,</em> neque
super mare, neque super <em>ullam arborem.</em> Notandum
quia a primo usque ad sextum sigillum perveniens
ordinem custodisse videtur. Sed praetermisso septimo,
ad initium incarnationis Christi redit, et ea quae
exsecutus fuerat, mutatis aenigmatum figuris breviter
recapitulat: atque easdem duas narrationes septimo
sigillo concludit, quae recapitulatio non semper
isto modo, sed diversis fit. Quid itaque per quatuor
angelos figurari, nisi corpus antiqui hostis intelligimus?
Propter quatuor autem principalia mundi
<nobr><sub></sub></nobr> regna, Assyriorum scilicet, Medorum, Persarum vel
Macedonum atque Romanorum, in quibus diabolus
per idololatriae culturam regnavit, quatuor in reprobam
partem angeli ponuntur. Hinc Nabuchodonosor statuam
vidit, cujus caput erat ex auro, pectus autem
et brachia de argento, porro venter et femora ex
aere, tibiae autem ferreae. In auro enim Assyriorum,
in argento Medorum, in aere Persarum vel Macedonum,
in ferro Romanorum regnum figuratur. Non
autem mirum per angelos malos homines figurari,
cum de Juda dictum sit: <em>Unus ex vobis diabolus est</em>
 <strong>(Joan. VI, 70)</strong>. Sciendum quoque hoc esse quatuor
angelos quod quatuor ventos; juxta Danielis prophetiam
dicentis: <em>Ecce quatuor venti pugnabant in
mari magno;</em> et quatuor bestiae descendebant de mari
<nobr><sub></sub></nobr> diversae inter se <strong>(Dan. VII, 2)</strong>. Ventos enim et bestias
unum esse designat, id est quatuor praefata regna.
Igitur cum angeli ventos tenent, seipsos utique
tenent: et quia omnes hujuscemodi corpus diaboli
sunt, et ipse in eis intelligitur. Quid itaque fuit quatuor
angelos terrae quatuor ventos, ne flarent, tenere?
nisi occultum adversarium, ejusque totum corpus
ita se unire atque constringere, ita os omnium
praefocare, ut nullus auderet contra idololatriae culturam
verbum veritatis efflare. In terra autem diversitas
provinciarum; in mari numerositas designatur
insularum. In arboribus quoque, quia genus siluit
(<em>Ita cod.</em>), pro earum diversitate, diversa hominum
officia praesignantur. Sed quia a diabolo suffocabantur,
Domini sui adventu erepti sunt. Unde mox sequitur:
</p><p><nobr><sub></sub></nobr> VERS. 2.---<em>Et vidi angelum alterum ascendentem
ab ortu solis, habentem signum Dei vivi, et clamavit
voce magna quatuor angelis, quibus datum est nocere
terrae et mari,</em> <strong>(VERS. 3.)</strong> <em>dicens:</em> Nolite nocere terrae,
neque <em>mari,</em> neque arboribus, quousque <em>signemus
servos Dei nostri in frontibus eorum.</em> Christus est
angelus, quia novae vitae gaudia mundo nuntiasse
cognoscitur, de quo scriptum est: <em>Magni consilii angelus</em>
 <strong>(Isa. IX, 6, sec. LXX)</strong>. Ascensus autem ab ortu
solis ille intelligitur quo ab ipsa resurrectione, quae
tanquam novus sol emicuit, totum mundum crescendo
replevit, et evangelica doctrina illustravit.
Illa etiam voce quatuor angelorum noxiam potestatem
a laesione prohibuit, et in auctoribus simul et
<nobr><sub></sub></nobr> ministris confregit. Unde et Nabuchodonosor lapidem
de monte praecisum sine manibus praefatam statuam
percussisse vidit in pedibus ferreis, et comminuisse.
Per quem Dominus Jesus Christus designatur de
stirpe Judaica sine maritali opere procreatus, qui in
pedibus statuam percussit, et cecidit; quia verbi
praedicatione extremitatem regni Romanorum tetigit,
et praefata saeculi regna salubriter erigenda convertit.
Idem autem mediator signum Dei habere dicitur,
id est crucis mysterium. Quod autem non ait, signem,
sed <em>signemus, ostendit plures in se esse per
quos illud mysterium adimpletur.</em> Dicendo vero <em>in
frontibus, interiorem ostendit;</em> nam sanguine agni
utrumque postem linimus, nec prodest exterius
<nobr><sub></sub></nobr> quemquam portare, nisi accipiat et interius; quia
fides sine operibus otiosa est.
</p><p>VERS. 4.---<em>Et audivi numerum signatorum, centum
quadraginta quatuor millia signati, ex omni tribu filiorum
Israel.</em> Finitus est numerus pro infinito: nec ad
duodecim tantum tribus Israel pertinet; sed omnis
Ecclesia per hunc in electis designatur. Nam ternarius
in Scriptura sacra perfectus est numerus, praesertim
quia Trinitatem ostendit; similiter et quaternarius
propter quatuor mundi partes vel quatuor
Evangelia sive quatuor principales virtutes: his
per se ductis ad duodenarium pervenimus, qui et
ipse propter duodecim tribus vel duodecim apostolos
sacratus est: millenarius autem universitatem
designat, juxta illud: <em>In mille generationes.</em>
<nobr><sub></sub></nobr> Ecclesia igitur quia ex universis gentibus Trinitatis
notitia aggregatur, et quatuor Evangeliorum
libris irrigatur, recte in duodenis millibus figuratur.
Sed ut in eo quod credidit perficiatur, necesse
est ut duodenarius millium numerus quadra soliditate
jungatur. Ducantur ergo duodecim millia per
quatuor, et quadraginta et octo millia fiunt. Ut vero
ad id quod credidit, id est ad Trinitatis contemplationem,
pertingat, quadraginta et octo millia ter
multiplicentur, et de se centum quadraginta et quatuor
millia reddunt.
</p><p>VERS. 5 seq.---<em>Ex tribu Juda duodecim millia signati;</em>
ex tribu Ruben duodecim millia signati; ex tribu
Gad duodecim millia signati; ex tribu Aser duodecim
millia signati; ex tribu Nephtali duodecim millia signati;
<nobr><sub></sub></nobr> ex tribu Manasse duodecim millia signati; ex
tribu Simeon duodecim millia signati; ex tribu Levi
duodecim millia signati; ex tribu Issachar duodecim
millia signati; ex tribu Zabulon duodecim millia signati;
ex tribu Joseph duodecim millia signati; ex tribu
Benjamin duodecim millia signati. Si ad Geneseos
historiam recurrimus, horum nomina juxta singulorum
nativitatem, nequaquam hoc ordine inserta invenimus;
nam Judas ibi quarto, hic primo ponitur
loco. Ruben ibi primo, hic secundo. Gad ibi octavo,
hic tertio. Aser ibi nono, hic quarto. Nephthalim ibi
septimo, hic quinto. Manasses ibi nono, hic sexto.
Simeon ibi secundo, hic septimo. Levi ibi tertio,
hic octavo loco subrogatur. Issachar tantum, Zabulon,
Joseph, atque Benjamin, sicut ibi, ita hic ponuntur.
<nobr><sub></sub></nobr> Dan vero quintus Jacob filius in hoc spiritali
catalogo omnimodis non recipitur. Sed hoc cur
factum sit, facile animadvertimus si a carnis nativitate
mentis intentionem revocemus, et cum interpretationibus
nominum spiritalem in eis prosapiem
requiramus. Judas itaque confessio interpretatur,
sive laudatio, cujus nominis interpretatio, quid aliud
designat, quam confessionem peccatorum, et laudem
virtutum? Quamvis confessionis vocabulum pro laude
poni videatur; unde Dominus nullum omnino
habens peccatum ait: <em>Confiteor tibi, Pater, et reliqua.</em>
<strong>(Matth. XI, 25.)</strong> In Ruben vero, qui videns Filium
vel videntes Filium dicitur, ipsa virtutum opera designantur;
saepe enim filiorum vocabulo bonorum
<nobr><sub></sub></nobr> operum fructus figuratur; juxta illud: <em>Videas filios
filiorum tuorum</em> <strong>(Psal. CXXVII, 6)</strong>; hoc est virtutes
ex virtutibus natas: et quia virtutum opera aliorum
provectibus deservire debent, recte videns filium
appellatur. Scilicet ut ea in quibus nos profecisse
videmus, aliis videnda manifestemus; juxta aliud
Domini: <em>Ut videant opera vestra bona, et glorificent
Patrem vestrum qui in coelis est</em> <strong>(Matth. V, 16)</strong>. Bene
igitur primo Judas ponitur.
</p><p>Deinde Ruben succedit; quia nisi per confessionem
renuntiemus actibus malis, non informamur rectis
et placitis. Quis itaque jam non videat quod si a
primogenito carnis inchoasset, et quarto loco Judam
posuisset, spiritalem Ecclesiae prosapiem utique confudisset?
Verum quia bene operantes semper tentatio
<nobr><sub></sub></nobr> solet probare, jure post Ruben Gad, id est tentatio
subrogatur. Et quia contra eamdem divina
virtute praecincti fortes existunt, recte eis convenit
quod idem Gad etiam accinctus vocatur. Quia vero
bonorum certaminum finem ad Deum non ad faciem
humanae laudis retorquere debemus, ob hoc praedictus
Gad latrunculus vocatur, tanquam bona cordis
latenter acquirens Deo offerat approbanda, non humanis
obtutibus detegat praeferenda. Igitur quia illata
tribulatio electos probat, et post probationem coronat,
recte post Gad Aser ponitur, qui beatus vocatur.
Et quia beatitudinis promissione roborati bellatores
Ecclesiae, inter ipsos malos dilatantur visceribus
charitatis, bene post Aser Nephthalim ponitur, qui
latitudo vocatur. Quia per hoc amplissimum dilectionis
<nobr><sub></sub></nobr> praeceptum currentes, et ea quae retro sunt
obliviscuntur, et ad aeternas divitias, quae venturae
sunt, extenduntur; digne post Nephthalim Manasses
interseritur, qui oblitus vel necessitas intelligitur:
oblitus scilicet, quia unum quod retro fuerat,
dimisit; necessitas vero, quia ad hoc quod
extenditur, nondum pervenit. Quorum desiderium
quia saepe in longum differtur, jure post Manassem
collocatur Simeon, qui audivi tristitiam interpretatur.
Sed qui audiunt tristitiam, audiant necesse est
et nomen habitaculi, quod idem Simeon sonare videtur;
ut qui moerent in tabernaculo corruptionis,
gaudeant in habitaculo aeternae quietis.
</p><p>Quales autem omnes isti sint, Levi subjunctus indicat,
<nobr><sub></sub></nobr> qui additus sonat. Multa enim tales generalia
transcendentes praecepta, addunt non jussa, ut est
caelibatus sanctae virginitatis, et caetera hujusmodi;
quae dum non jubentur, sed admonentur, utique non
jussa consilio superadduntur. Quibus jure congruit
quod Issachar post Levi adnectitur, qui interpretatus
dicitur merces: nam ista agentibus praecipua et
specialis merces debetur. Unde cuidam eorum Jeremias
dicit: <em>Quiescat vox tua a ploratu, et oculi tui
a lacrymis, quia est merces operi tuo, ait Dominus</em>
 <strong>(Jerem. XXXI, 16)</strong>. Sed talia facientes priusquam
remunerentur solent illatae persecutiones probare,
non autem superare. Unde <em>non immerito Zabulon
post Issachar sequitur, qui habitaculum fortitudinis
appellatur;</em> tunc enim quilibet horum habitaculum
<nobr><sub></sub></nobr> efficitur, quando virtus in infirmitate perficitur. Itaque
quia non solum pacis tempore amicis, verum
etiam in ipsa persecutione talentum divini verbi
gratis erogant inimicis, apte post Zabulon Joseph
adnectitur, qui augmentum interpretatur. Ut enim
de accepta pecunia lucrum referant, nec ipsis inimicis
hanc erogare dubitant. Igitur ut hos omnes in
dextera regis aeterni locandos intelligas, pulchre Benjamin,
id est filius dexterae, postremo loco subrogatur,
tanquam ipse sit finis ordinis, in quo felicitas
promittitur aeternae mercedis.
</p><p>Sancta ergo Ecclesia confessione laudabilis in
Juda. In Ruben piis operibus claret fecunda. In
Gad tentationum exercitiis probata. In Aser post
devictas tentationes beata. In Nephthalim charitatis
<nobr><sub></sub></nobr> amore dilatata. In Manasse ea quae retro sunt
oblita, ad ea vero quae ventura sunt extenta. In Simeon
quasi tristis adhuc in convalle plorationis, sed
spe gaudens de supernorum civium habitaculis. In
Levi virginitate decora, misericordia pietatis uberrima.
In Issachar futurae mercedis exspectatione suspensa.
In Zabulon martyrio coronata. In Joseph
duplicato spiritalis substantiae talento ditata. In Benjamin
dexteram felicitatis aeternae comprobatur
sortita. Non autem quispiam duodecim in Ecclesia
professiones aestimet, cum tres tantum sint, id est
virginum, continentium, ac bonorum conjugatorum,
virtutes. Inter haec autem nequaquam praetereundum
est, cur Dan Jacob utique filius sive in Genesi, sive
in Exodo, cum cunctis fratribus annumeretur, in
<nobr><sub></sub></nobr> hac Apocalypsi de catalogo spiritali fuerit ejectus;
Manasses vero inter alienigenas natus, utique non
filius, quanquam in filium adoptatus, sexto videatur
loco subrogatus. Dan igitur interpretatur judicium,
sive judicans Hebraeorum transeuntium. Et quid est
hoc judicium transeuntium Hebraeorum, nisi reprobatio
veteris sacerdotii? Dan ergo de spiritali catalogo
ejectus, ipsa nominis sui interpretatione docet,
quia in sexta mundi aetate occulto quidem,
sed justo judicio, Judaica plebs perfida prorsus
sedibus expulsa sacerdotii dignitatem perdidit; atque
in ejus loco Manasses, id est gentium populus,
per gratiam meruit subrogari.
</p><p>VERS. 9.---<em>Post haec vidi turbam magnam,</em> quam
<nobr><sub></sub></nobr> dinumerare nemo poterat, ex omnibus gentibus, et
tribubus, et populis, et linguis. Hic liquido manifestatur
quia praedictus numerus non solummodo Judaeorum
est, sed omnium electorum. Hi enim per
innumerabilem turbam, qui per centum quadraginta
quatuor millia signatos designatur. Innumerabilis
autem haec turba non Deo, sed nobis est. Nam
ipse ait: <em>Dinumerabo eos, et super arenam multiplicabuntur</em>
 <strong>(Psal. CXXXVIII, 18)</strong>. <em>Stantes ante thronum.</em>
Cum ipsa innumerabilis turba thronus Dei
sit, idcirco tamen ante thronum stare dicitur,
quia visio figuris obumbrata variatur, cum tamen
res figuris ostensa nequaquam varietur. Sed nunquid
aliquid significat quod haec turba stare dicitur,
cum superius per circuitum throni cum senioribus
<nobr><sub></sub></nobr> ipsa sedisse describatur? Significat plane; sedet
namque cum per quaedam membra sua aliorum facta
examinat; stat vero cum in cunctis suis electis animum
in soliditate fidei et dilectionis roborat. <em>Et in
conspectu Agni amicti stolis albis.</em> Quid per stolas
albas, nisi habitus mentis designatur? Quae tamen
ante Domini adventum albae non erant, quia humani
generis corda originalium peccatorum maculis erant
respersa. Et palmae in manibus eorum. Per palmas,
victoria; per manus, operatio exprimitur. Palmas
itaque in manibus habere, est de antiquo hoste et
mundi voluptatibus triumphare.
</p><p>VERS. 10.---<em>Et clamabant voce magna dicentes.</em>
Clamor hic non corporis, sed cordis intelligitur.
Magna enim haec vox, magnus est devotionis affectus;
<nobr><sub></sub></nobr> quia voce tanto magis quisque clamat, quanto
amplius Deum amat. <em>Salus Deo nostro, qui sedet
super thronum, et Agno.</em> Et est ordo, Deo nostro,
et Agno qui sedet super thronum salus. In quibus
et Spiritus sancti persona juxta jam dictam regulam
intelligitur. Et nota quia mirabili genere locutionis
unam in Patre et Filio substantiam et duas personas
ostendunt. Praeterea sciendum quia dum omnem
suam salutem Deo referunt, Pelagii atque Coelestii
[<em>Cod.,</em> Coelestini] dogma evacuatur, qui in tantum
liberum arbitrium defendunt, ut dicant homines
sine gratia Dei posse salvari. <strong>(VERS. 11.)</strong> <em>Et omnes
angeli stabant in circuitu throni, et seniorum,
et quatuor animalium, et ceciderunt in conspectu
throni in facies suas.</em> Tam per angelos, quam per
<nobr><sub></sub></nobr> thronum, et seniores, nihilominus et per animalia
Ecclesia figuratur. Unam ergo eamdemque rem diversis
modis significat. Nam quod Christus singulariter
in Ecclesia regnat et judicat, recte omnes sancti
per unum thronum figurantur: et quia ipsa etiam
Ecclesia aliorum facta examinat, digne per seniores:
et quia virentibus paradisi pascuis in quibusdam
suis membris adhuc per fidem tantum inhaeret,
in quibusdam vero jam per speciem fruitur,
bene per animalia. Quia vero ventura quaeque praedicando
annuntiat, apte per angelos; et quia ex
diversis gentibus aggregatur, jure per turbam figuratur.
Hi ergo ceciderunt in facies suas in conspectu
throni; id est in secreto mentis suae, quo
internus judex sedet. <em>Et adoraverunt</em> <strong>(VERS. 12.)</strong>
<nobr><sub></sub></nobr> <em>dicentes, Amen;</em> benedictio, et claritas, et sapientia,
et gratiarum actio, et honor, et virtus, et fortitudo
Deo nostro in saecula saeculorum; quae cuncta Trinitati
apte conveniunt. <strong>(VERS. 13.)</strong> <em>Et respondit</em>
unus de senioribus dicens <em>mihi:</em> Hi qui amicti sunt
stolis albis, qui sunt, et unde venerunt? Cum nullius
interrogatio praecesserit, quid sibi vult quod unus
de senioribus respondisse perhibetur? Sed mos est
sacrae Scripturae hoc verbum ita ponere; nil autem
significationis habere videtur, unde nec ejus ignoratio
inutilis est nec laudabilis scientia. In uno igitur
seniore unitas praedicatorum utriusque Testamenti,
sive ipse senior senioribus, Dominus scilicet Jesus
Christus accipitur, qui idcirco Joannem interrogat
<nobr><sub></sub></nobr> ut ipse quaerat, quaerens audiat, et intelligat, et ad
imitandum semetipsum accendat. In stolis autem
albis, et mentis candor, et ea quae eis in futuro
tribuetur gloria. Ad haec cum beatus Joannes ex
persona bonorum auditorum respondisset: <em>Domine
mi, tu scis;</em> rursus ille ex persona Domini vel bonorum
praedicatorum ejus subinfert:
</p><p>VERS. 14.---<em>Hi sunt qui venerunt de tribulatione
magna, et reliqua.</em> In <em>venerunt tria tempora continentur,
pro eo quod est, venerunt, veniunt, et
venturi sunt.</em> Quia igitur omnis electorum numerus
hac sententia terminatur, valde metuendum est ne,
si aliunde quis veniat, ad electorum consortium non
pertingat. <em>Tribulationes</em> autem <em>justorum, ut ait Psalmista,</em>
<em>multae sunt</em> <strong>(Psal. XXXIII, 20)</strong>; ex quibus
<nobr><sub></sub></nobr> illa generalis est qua nemo nostrum novit si ad electorum
consortium pertingat, Salomone attestante,
qui ait: <em>Nescit homo utrum amore an odio dignus
sit;</em> sed omnia reservantur <em>in futuram incerta</em> <strong>(Eccle.
IX, 1, 2)</strong>. <em>Et laverunt stolas suas, et dealbaverunt
eas in sanguine Agni.</em> Omnes electi stolas suas in
sanguine Agni candificant; id est in Christi passionibus
habitum mentis exornant, eumque ad accipienda
futura gaudia praeparant. <strong>(VERS. 15.)</strong> <em>Ideo
sunt ante thronum,</em> et serviunt ei die ac nocte in templo
ejus, et qui sedet in throno habitat <em>super illos.</em>
Ac si diceret: Idem thronus Dei, et templum sunt,
quia talibus indumentis vestiti, et sanguine Agni
videntur abluti. Et nota quia non ait, habitat in
illis, sed <em>super illos, ut eos thronum simul ostenderet,</em>
<nobr><sub></sub></nobr> et templum. <em>Die</em> autem et <em>nocte dicit, in prosperis
et in adversis.</em> <strong>(VERS. 16.)</strong> <em>Non esurient</em>
neque sitient amplius, et non <em>cadet super illos sol
neque ullus aestus:</em> <strong>(VERS. 17)</strong> <em>quoniam Agnus, qui
in medio throni est, reget illos, et ad vitae fontes
aquarum deducet eos;</em> idcirco nihil incommoditatis
sustinent, quia Agnus regit eos. Sed quo eos perducit,
nisi ad fontem aquarum? scilicet ad Trinitatem,
quae significatur per fontem. Et per quam
viam, nisi per se? Ipse enim ait: <em>Ego sum via</em> <strong>(Joan.
XIV, 6)</strong>. Notandum etiam quia unus idemque fons, et
esuriem aufert quia panis vivus est, et sitim quia
potus est vitae. Nam ut ait Apostolus: Erit <em>Deus
omnia in omnibus</em> <strong>(I Cor. XII, 6)</strong>. Unus igitur fons
dicitur propter unitatem naturae Patris, et Filii, et
<nobr><sub></sub></nobr> Spiritus sancti. Aquarum vero fons introducitur, ut
multiplicitas donationum Dei in sanctis per hanc
sententiam exprimatur. Itaque qui Agno regente ad
hujus aquae satietatem perducitur, nec solem, nec
ullum aestum patitur, quia vitiorum calore non uritur.
<em>Et absterget Deus omnem lacrymam ab oculis
eorum.</em> O mirae pietatis affectum! Patrem se demonstrat,
matrem ostendit, qui plangentium filiorum
lacrymas abstergit. Unde merito Isaias dicit: <em>Tu
enim Pater noster, et Abraham nescivit nos;</em> tu Domine
Pater noster <strong>(Isa. LXIII, 16)</strong>. Sed quae sunt
hae lacrymae? Scilicet quia alius plangit malum
quod egit, alius quia bonum non fecit, et alia multa
similia. Hae autem lacrymae filiorum tunc abstergendae
<nobr><sub></sub></nobr> erunt, cum de exsilio ad patriam redierint.
</p><p>
</p><h4>CAPUT VIII.</h4>
<p>VERS. 1.---<em>Et cum aperuisset sigillum septimum,
factum est silentium in coelo quasi media hora.</em> Coelum,
ut frequenter diximus, Ecclesia vocatur, quae
dum a frequentia rerum corporalium per quaedam
membra sua secessum intimae contemplationis petit,
quasi silentium Deo parat; quod quia in hac vita
non potest esse perfectum, quasi media hora dicitur
factum. Et nota quia ibi recapitulationem finivit ubi
ait: <em>Post haec vidi turbam magnam, nunc autem septimo
sigillo concludit narrationem.</em> (VERS. 2, 3.) <em>Et
vidi septem angelos stantes in conspectu Dei, et datae
sunt illis septem tubae.</em> Et alius angelus venit, et stetit
<nobr><sub></sub></nobr> ante altare habens thuribulum aureum. Hoc loco narrationis
ordinem praeposterat, et interdicit; sicut
enim sequentia demonstrabunt, prius ille cum thuribulo
veniens ante altare stetit, quam septem tubas
acceperint. Interdicit vero, quia antequam de illis
finisset, hunc cum thuribulo medium interseruit.
Quid itaque in septem angelis intelligimus nisi sanctam
Ecclesiam in suis praedicatoribus, qui sunt
aeternae vitae annuntiatores? Recte etiam septem dicuntur,
quia septiformi Spiritu replentur, vel quia
universitati credentium praeponuntur. In conspectu
autem Dei stare perhibentur, qui terrenis cupiditatibus
calcatis divinae contemplationi inhaerent.
Quid autem per septem eorum tubas, nisi perfecta
Veteris ac Novi Testamenti praedicatio declaratur?
<nobr><sub></sub></nobr> juxta illud: <em>Quasi tuba exalta vocem tuam</em> <strong>(Isa.
LVIII, 1)</strong>. In eo autem quod sacerdotis officium est
altari assistere, et aptatum aromatibus thymiama
cremare, agnoscimus quia angelus iste mediator est
Dei et hominum, septem angelorum angelus, et ut ita
dixerimus septem sacerdotum pontifex; de quo propheta:
<em>Magni consilii angelus</em> <strong>(Isa. IX, 6, sec. LXX)</strong>.
Unde aperte colligimus prius hunc venisse, quam
septem angelos tubas accepisse. Per altare vero
electi designantur, in quibus spiritale sacrificium
celebratur. Venit ergo angelus per carnem, stetit
per divinitatem. Quid quoque per thuribulum nisi
humanitas Christi? Et apte aureum dicitur, quia caro
a verbo Dei suscepta una cum eo est sapientia, de
qua dicitur: Accipite sapientiam sicut aurum (Prov.
<nobr><sub></sub></nobr> XVI, 16). Potest per thuribulum, quo cremantur
aromata, Ecclesia figurari, quae igne divini amoris
succensa quotidie dicit: <em>Dirigatur oratio mea sicut
incensum, et caetera.</em> <strong>(Psal. CXL, 2.)</strong> Recte autem
singulariter de Christo subjungitur:
</p><p><em>Et data sunt illi incensa multa, ut daret de orationibus
sanctorum super altare aureum, quod est
ante thronum;</em> <strong>(VERS. 4)</strong> <em>et ascendit fumus incensorum
de orationibus sanctorum de manu angeli coram
Deo.</em> Sicut fumus ex crematis aromatibus egreditur,
sic virtus compunctionis gignitur ex studio orationis.
Sed ut Deo fiant accepta, angelo dantur incensa, id
est Redemptori nostro committuntur orationum studia.
Nec omnino ad Deum potest loqui corpus, nisi
<nobr><sub></sub></nobr> officio capitis. Quod vero super altare aureum incensa
offeruntur, ostendit quia non alibi, nisi in
corpore Christi, quod totum divini verbi sapientia
resplendet, orationum sacrificium ab eo accipitur.
Et nota quia thronus, et ante thronum altare, non
duas, sed unam Ecclesiam significent; sicut arca
Noe, et octo animae in ea. <strong>(VERS. 5.)</strong> <em>Et accepit angelus
thuribulum, et implevit illud de igne altaris,
et misit in terram.</em> Tunc angelus thuribulum accepit,
cum Dominus sibi intra uterum Virginis humanam
naturam conjunxit; sive de corpore intelligamus,
cum primum in Judaea discipulos elegit. Cum autem
et angelus, et thuribulum, et altare, unum sint
corpus, quia thuribulum de igne altaris dicitur impletum,
intelligendum est quasi diceret: Et caput,
<nobr><sub></sub></nobr> et corpus non alieno, nisi proprio igne succensum
est, id est Spiritu sancto. <em>Misit</em> autem <em>in terram,
id est, in hanc gentilitatem perduxit;</em> unde apte
subditur: <em>et facta sunt tonitrua, et voces, id est
praedicationum terrores:</em> <em>et fulgura, hoc est miraculorum
signa:</em> <em>et terraemotus, id est persecutiones.</em>
<strong>(VERS. 6.)</strong> <em>Et septem angeli praeparaverunt se ut
tuba canerent.</em> Quid est sanctos doctores ad canendum
se praeparare, nisi divina eloquia scrutari, ut
sciant quid, cui et qualiter loqui debeant? Admonendus
itaque lector est ut in sequentibus non plus
septem, quam unum angelum intelligat; sed semper
in singulis septem cognoscat, cum propter figuratas
locutionum causas, quae non possunt sub uno narrari,
in septem distinctos inveniat.
</p><p><nobr><sub></sub></nobr> VERS. 7.---<em>Et primus angelus tuba cecinit,</em> et facta
est grando et ignis mistus <em>sanguine,</em> et missus est <em>in</em>
terram, et tertia pars arborum combusta <em>est, et omne
fenum viride combustum est.</em> Per grandinem ira omnipotentis
Dei exprimitur, juxta illud: Ira Domini sicut
grando descendens. Per ignem zelus vel odium designatur;
et recte mistus sanguine dicitur, quia juxta
Joannis vocem: <em>Qui odit fratrem suum homicida est</em>
 <strong>(I Joan. III, 15)</strong>. Ab hoc igne non posse comburi
Ecclesiam Dominus per Isaiam pollicetur dicens:
<em>Cum</em> ambulaveris per ignem, <em>non combureris, et flamma
non ardebit in te</em> <strong>(Isa. XLIII, 2)</strong>. Notandum autem
quia cum tertiam partem deperisse dicit, non duas
partes in electis remansisse existimare debemus,
contra illud: <em>Multi sunt vocati,</em> pauci vero electi
<nobr><sub></sub></nobr> <strong>(Matth. XX, 16)</strong>. Non enim ad qualitatem litterae, sed
ad quantitatem figurae pertinere videtur numerus iste;
quod ipsa immutatio demonstrat, quae uno loco duas
tertias, altero tres, alio unam tertiam in reproborum
sortem venisse narrat: et quidem superius in quatuor
partes distinxit totum diaboli corpus, nunc in
duobus tertiis, post in tribus, deinde in una; sed non
est una tertia minor a duabus vel tribus. Nam cum
in quatuor partes distinguit diaboli corpus, unam
vult intelligi in Ecclesia, in falsis fratribus, et tres
foris, id est haereticos, Judaeos et paganos. Cum
vero totum corpus in tribus tertiis describit, una intus
intelligenda est in pravis fidelibus simplex, altera
foris in Judaeis atque haereticis duplex, tertia foris in
<nobr><sub></sub></nobr> gentibus et ipsa simplex. Cum vero unam corporis
partem eodem ternario tertiatoque numero figurat,
duas omnino ex tribus tertiis partes constituens, et
occultos simul, et apertos intelligi vult haereticos.
Restat una tertia intus et foris, quae omnium in se
retinet formas. Cum vero in duabus tertiis, unam
simplicem vult intelligi intus in malis Christianis;
alteram triplicem foris in Judaeis, haereticis atque
paganis. Et sciendum quia hoc est terra quod arbores,
id est malorum summa in duabus tertiis comprehensa,
quarum una simplex, altera triplex est:
terra enim sunt peccatores, quia terrena quaerentes;
et arbores quia instabilitate nutantes, de quibus per
Judam dicitur: <em>Hi sunt arbores autumnales, infructuosae,
eradicatae, bis mortuae</em> <strong>(Jud., 12)</strong>. Missa itaque
<nobr><sub></sub></nobr> grandine, et igne cum sanguine, duae tertiae
comburuntur; una illibata servatur, quia exaggerante
ira superni judicis, societas antiqui hostis dum
praedicatione sanctorum non colligitur, odii sui flammis
succenditur. Congregatio vero Christi ipso malorum
odio exercetur, sed non consumitur. Quod autem
subditur: <em>Omne fenum viride combustum est,
repetitio sententiae videtur.</em> In duabus scilicet tertiis
<em>omne fenum viride combustum est, id est memorata
malorum pars odii sui flammis consumpta.</em> Viriditas
enim feni hoc loco propter illecebras ponitur carnis;
juxta illud: <em>Omnis caro fenum, et reliqua.</em> <strong>(Isa. XL,
6.)</strong> Unde contra turbae, quae a Domino pascuntur,
super fenum sedere memorantur; id est voluptates
carnis premendo subigere.
</p><p><nobr><sub></sub></nobr> VERS. 8.---<em>Et secundus angelus tuba cecinit, et
tanquam mons magnus igne ardens missus est in mare.</em>
Et facta est tertia pars maris sanguis, <strong>(VERS. 9)</strong> <em>et</em>
mortua est in eo tertia pars creaturae, quae habent <em>animas,
et tertia pars navium interiit.</em> Mons magnus diabolus
dicitur, sive quia similis illi esse voluit, de quo
dicitur: <em>Erit in novissimis diebus praeparatus mons</em>
 <strong>(Isa. II, 2)</strong>; sive quia in novissimo extolletur supra
omne quod dicitur, aut quod colitur Deus. <em>Ardens
autem, quia malitia sua atque invidia torquetur, quia
angelo tuba canente, id est Ecclesia praedicante a sanctis
ejectus, in mare, hoc est in incredulos, mittitur;</em>
non quo in eis ante non erat, sed quia ab istis ejectus,
amplius illis incipit dominari. Videtur autem
in una tertia, quae in sanguinem versa est, genus
<nobr><sub></sub></nobr> mortis quo duae tertiae intereunt figurari; ut in una
mors, in duabus numerus morientium assignetur.
Aqua in sanguinem versa, sapientia carnalis est, quae
animas occidit: unde Apostolus: Sapere secundum
carnem mors est <strong>(Rom. VIII, 6)</strong>; quae sapientia, et
malam credulitatem, et pravam operationem significat.
Nam pro pravo dogmate dicitur: <em>Littera occidit</em>
 <strong>(II Cor. III, 6)</strong>; pro pravo opere: <em>Libera me de sanguinibus</em>
 <strong>(Psal. L, 16)</strong>.
</p><p>VERS. 10.---<em>Et tertius angelus tuba cecinit, et cecidit
de coelo stella magna tanquam facula ardens.</em>
Diabolus sive pro prima dignitate, sive quia transfigurat
se in angelum lucis, stella vocatur. <em>Magna autem,
quia caeteris angelis praelatus est.</em> Ardens vero
<nobr><sub></sub></nobr> <em>facula propter malitiae fervorem.</em> Casus iste non ille
intelligendus est, quo prius de supernis sedibus ejectus
est; sed quo angelo canente, id est Ecclesia praedicante,
ab electis exclusus est. Nam coelum est Ecclesia,
quam Dominus praesidendo inhabitat. <em>Et cecidit
in tertiam partem fluminum et in fontes aquarum;</em>
hoc est in humanam naturam, quae ab ortu suo carnalium
voluptatum undis praeterfluens decurrit ad
mortem. <strong>(VERS. 11.)</strong> <em>Et nomen stellae dicitur Absinthius.</em>
Quia a veritatis dulcedine diabolus resiliens
in amaritudinem mendacii commutatus est, jure
absinthii vocabulum sortitus est. Et quia malorum
exemplis plurimi pereunt, apte subjungitur: <em>Et
multi hominum mortui sunt ex aquis, quoniam amarae
factae sunt.</em> Quasi enim ex amaris aquis moriuntur
<nobr><sub></sub></nobr> homines, cum perversorum dogmatibus, vel operationum
exemplis carnales illecti spiritaliter pereunt.
</p><p>VERS. 12.---<em>Et quartus angelus tuba cecinit, et
percussa est tertia pars solis, et tertia pars lunae, et
tertia pars stellarum, ut obscuraretur tertia pars eorum,</em>
et diei non luceret pars tertia, et nox <em>similiter.</em>
Per solem, et lunam, et stellas Ecclesia figuratur,
quorum obscuritas proprie ad haereticorum perfidiam
refertur. Et quamvis duae partes sint ex tribus tertiis
confectae, una scilicet diei per solem, altera noctis
per lunam atque stellas; unam tamen duae faciunt,
aut una in duabus subdividitur. Ad hoc scilicet ut
apertum ejus errorem per diem, et occultum designet
per noctem; publicas videlicet haereticorum
<nobr><sub></sub></nobr> conflictationes, et obstrusas machinationes. Ideo autem
non dicitur, percussa est tertia pars et obscurata,
sed <em>percussa